新刻評點第九才子二荷花史前記》


《二荷花史》是俗文學中的名篇。

一九三八年，鄭振鐸在其所著的《中國俗文學史》中就曾經提到：「廣東最流行的是木魚書。……其中負盛名的有《花箋記》，有《二荷花史》。《花箋記》被稱為『第八才子書』。……《二荷花史》被稱為『第九才子書』，凡四卷，分六十七則。敘的是少年白蓮因讀《小青傳》有感。夢小青以雙荷花贈之。後遂得和麗荷、映荷二女等成為眷屬事。作者、評者俱未知為何人，……作者似乎也是窮愁之士了。」

廣東的彈詞，大多用當地的語言來寫，名稱也有所不同：在潮州話地區的叫「歌冊」，在客家話地區的叫「五句落板」，在廣州話地區的叫「木魚書」。這些地區，都有刻本問世，潮州的李萬利堂、財利堂，廣州的丹桂堂、五桂堂……他們所印行的，自清以來，代代相傳，要說冊數，真是盈千累萬，要說種類，就所能知道的，已有五百種；至於未能知道的，恐也不在少數。

這些彈詞，流傳的時間，最少是在三百年以上。因此，很自然地成為人民不可缺少的精神食糧。在過去，愛看、愛聽和愛唱彈詞的，大部分是婦女——所謂大家閨秀。後來，它的讀者，範圍逐漸擴大，真是男女老少都能包容進去。流傳的地區很大，甚至遠到南洋一帶。

人民熱愛這些彈詞，不管識字或不識字的，識字的朗讀，不識字的就聽，也有些配上音樂，由專業藝人邊彈邊唱。

這些彈詞，各個地區都各有特點。但也有共同的地方，凡是取材於地方的人物和故事的，多娓娓動人。潮州話的《陳三五娘》、《蘇六娘》；客家話的《趙玉麟與粱四珍》、《張谷山得賞》以及廣州話的《花箋記》、《二荷花史》……等。都是長期間以來，最受人民歡迎，感人至深，對人民的思想和行動，有過不同程度的影響。

可是，生活在社會主義建設年代中的讀者，往往很難理會在這些作品中所描繪的人物以及其中所發生的事件，並給予恰當的估計。潮州的《陳三五娘》、《蘇六娘》描寫在封建禮教下的婦女，為求得婚姻自由而進行鬥爭，有的戀愛成功結婚了，有的私逃不成，自殺身死……人物的性格非常分明，值得同情，為她們敢於反抗而謳歌！可是，廣州話的《花箋記》、《二荷花史》描寫的婦女，是封建禮教的馴從者，這些人物有真摯純潔的愛情，為此私訂終身後花園。又有什麼價值呢？她們甚至願意在「一夫多妻」的制度下，同享「富貴榮華」，妻妾共處，……如此格調低下，有什麼可取呢？至於被命為「第x才子書」，還以為是「無聊文人」的胡言亂語。

這費解，在這兒，必要簡略地加以說明的是：

這兩者是不能並列來談的。前者大約沒有多大的問題而後者，我們必須理解到「一夫多妻」是封建制度的產物。它是歷史上客觀存在的事實。作品既以描寫寄生在封建地主階級上的人物和事件為主要內容，它怎麼可能超脫這麼一些「存在的事實」呢？這些人物要是不在思想上已被封建道德所深深地熏染，那就顯得虛假了。作者歌頌了愛情，竟連「一夫多妻」也一起歌頌了。作者這樣一個世界觀，當然是不正確的，可是我們不能離開當時的社會條件來要求作者，也就是說，不可能要求作者在作品中沒有封建地主階級的思想、情調和語言。在這情況下，作者所寫的婦女，必然僅能做到：她們在行動上雖是懦弱的，然而，她們的心靈卻是善良的。

在這一類作品中，同時也帶來了一些對封建帝王歌功頌德的語言，一些主要人物的思想脈絡，尤其是男主人翁，莫不用「赴京會試」，「狀元及第」和「沐浴皇恩」……等等來加以表現。即使所占的分量很微，然而，已夠破壞正面人物在性格上的完美。對於這麼一些缺點的理解，也應該一如上面所提出來的，對待文藝作品中的人物和事件必須從歷史發展的觀點米加以處理。

那麼，作為名篇的《二荷花史》，究竟有哪些社會意義和藝術價值呢？首先是反映了沒落的封建官僚的生活；男主人翁未及第則潦倒終生，尋花問柳；一朝爬近反動統治階級的身旁，則奢侈揮霍，妻、妾、婢所謂「四美臨門」。作者在這麼一個大前提下，在處理上不同於一般說部：開始揭發男主人翁——白蓮，在靈魂上的空虛。當他潦倒的時候，他在愛情上沒有得到寄托；當他得意的時候，形式上「愛情」使他感到滿足了，可是卻是醜惡的，因此當小青獻詩，就使他整個的精神猛垮下來。作者很明白地提出這麼一個問題，什麼是愛情？特別是作為封建地主階級中人的「愛情」，究竟是怎麼一個實質？

其次，更重要的是反映了寄生在封建官僚的家庭中的女主人翁的生活：外形上的雅麗，內涵上的蒼白。她們就是在這樣一個腐朽的環境裏生長著。這樣的一點生機，由於她們是人，她們存在著人性，所以要進行掙扎，由於她們是女性，她們也有著對愛情的真摯要求，所以很自然地接受外來的追求。她們是受抑鬱而不能主宰命運的人，可是卻能保留純真的感情，堅持著對愛情的忠貞。甚至互相之間，何映荷與裴麗荷；二荷對待紫玉、凌煙，也是互相憐惜。在冷酷的世情中，惟有互相溫暖，希圖生以共處，死而同穴。作者通過二荷所樹立的女性的人格，提出這樣一個問題：不僅是對她們加以同情，而且對她們的命運，考慮導向到什麼地方去。

再其次，這部作品，有著比較精湛的藝術技巧。從結構、風格到語言，都有一些獨特的地方。雖一般地說，它還沒有擺脫舊說部的「俗套」，但有些地方已不完全是照「俗套」行事。比如說，照「俗套」應該白蓮及第。作者偏安排他落第，從中又引出李若云，強調他們間的友情，通過李的推薦然後馬上立「功」。作者在一些小地方運用了不同的手法。例如對襯：先有白蓮的「男扮女裝」，而後又有凌煙的『女扮男裝」。這些雖不關重要，卻很有趣，等等。

這部作品的最大成就在風格和語言上面，一方面是接受和採用一些「詞話」在刻畫人物的絲絲入扣的傳統手法；再一方面，適應彈詞的特點，用精練的語言和優美的詞藻敷衍開來，使作品發出光彩，不僅耀眼，而且音節鏗鏘。當然，這並不等於說，每一節、每一句都到了「恰切無痕」。可是稍有瑕疵，並不妨阻引人進入神化的境界。這一個優點，《花箋記》如此，《二荷花史》也沒有例外。這可以從廣東很多的木魚書中，別的沒有象它那麼獲得眾多的讀者，而它的生命力卻那麼強，得到更多的人進行評點、題詞；出現了多種多樣的刻本、俗本，就可以証明了。

這些都是值得重視的。

這部作品的作者，一直到現在止，還沒有更可靠的資料來証實是誰。根據《二荷·發端》所提到的：「倒罷清撙理罷琴，偶行荒徑見苔侵，正系日來無事貧非易；老去多情病自深，寂寂曲欄愁倚遍，你話探奇誰解過山林？不如且把風流案，等我傳些清話去人聞。」也只能知道：作者是一個貧窮的文人；作者是病老了，抓住這個題材來發抒自己的感情。至於姓名，從愛蓮主人的評點，可以知道：「作者是麥先生；麥、白二字語音相近，恰好相借。」

愛蓮主人的話，既是推測之詞，我們只能姑妄聽之。白蓮也許是作者的化身。白蓮的身世也許就是作者的身世，但也可能不是。因為既是文藝作品，不能象自傳一樣全系事實，否則就沒有藝術的力量。但有一點可以見得到：作者讀了《小青傳》，猛烈地被撞擊著心靈。這部作品，毋寧話，就是在這一感情的濫觴下產生的。愛蓮主人的在祭小青文這一節上的評點有著：「吾曾觀其傳與詩，無不感嘆欲絕。……想普天下萬世才子，亦多同心，但不意於歌本而行之耳。聞作者十二三歲時，作此祭文，而聲格套從歐公《祭石曼卿》等文得來，真是夙慧……。」這說明了：作者寫這一部書的過程，最先是受到《小青傳》的感染，於是結合自己的遭遇，寫將出來。

作者寫這一部書，很早就有過醞釀。詩文部分，可能在全部未動筆以前，就有過定稿，直至寫全書，才把這些極精練的詩文，安排進去。

愛蓮主人是什麼人？現在也無從考定。在他所作的《序》中，有謂；「懷予生平少孤，自學無所提命，零丁孤苦，舉世無知。」寥寥數語，是不能得到有關的線索的。他所說的「自恨不出里門，罕聞天下之事，日惟取此成書，細加考訂」，也只能說明他多做—番「考訂」的工作而已。

既然是愛蓮主人「考訂」過，很顯然地，以前就有過未經他「考訂」過的原本。可惜，現在已得不到。根據愛蓮主人「評點」的本子，有些地方，還提到「原評」，象卷二《入耳關心》，就有三處列入原評。這是值得注意的。

「原評」是什麼人作的？同樣的沒法考查。

除原本外，還有一個「俗本」，大約錯謬很多，在愛蓮主人的評點中，不斷地舉出「俗本」的一些不妥當的地方，同時進行批評。這裏無妨抄引一二。

卷一《春游遇美》一節，敘述白蓮與李若雲同游湘妃廟，見二荷在橫塘上船。上端就批著：「俗本此處刪去一篇絕妙文字，未曾上船，直寫下船，一何可笑！豈知原本層次，寫來一筆不漏。」

象上面這一類糾正「俗本」的地方是很多的，這裡不一一舉出了。

《二荷花史》經過愛蓮主人做了一番細致的考訂工作。有些地方糾正了刊誤，有些地方就人物的性格，加以必要的潤色，確實使作品完美一些。但愛蓮主人的批評，由於有他自己的一套看法：有些地方是採用「色空」的觀點來看問題有些地方是憑自己毫無根據的推測，因此，也就寫下了好些庸俗的，甚至是荒唐的意見。因為這不是《二荷花史》本身的問題，這裡不詳細的加以論列。

現在的這個校訂本，為了讓讀者自行欣賞原作，不再把愛蓮主人的評點印出來，這對更正確來估計這一部名篇，也許比「先入為主」之見來得好些。

這一個校訂本，主要的是根據丹桂堂《新刻評點第九才子二荷花史》的影印本。由於丹桂堂原刻已有許多錯落，加上刻板因印刷年久，早就模糊，影印出來，也就更依稀莫辨，故同時又參照五桂堂的仿刻本，加以訂定。文內，有些地方錯落了的，或者意義不明的，或者不切合口語的，由於找不到原本，只得就可信的加以改正。

這個校訂本，一定還有很多不妥的地方，諸高明斧正。《二荷花史》曾於一九五八年五月由廣東人民出版社出版過，只印了兩千冊，很快售完。我怍為校訂者，曾收到讀者不少來信，說買不到書，並對書中某些刪節有不同的意見，我一直無法回答。沒有想到，二十四年以後竟有另行出版的機會，讓我說上幾句話。

上面是我初版所寫的「校訂後記」，但在最後刪節號裡的話，是出版社加上去的，完全不是我的意思。

現在，我又重新校訂一次，把上次版本中的錯字、漏句和刪去的，改正的改正，恢複的恢複，讓讀者比較完整地看到這本書的本來面貌。在工作上，陳逸飛同志加以協助，特此志謝。

對於廣東木魚書，附錄我所寫的一篇文章，以供參考。關於這部著作的研究和如何評價的工作，這僅僅是開始。我的看法只作為「一家之言」，用來拋磚引玉。

由於《大百科全書》的「曲藝卷」要我寫釋文，對這部名篇又多說了一些話，涉及產生的時代背景，大意如下：晚明以來，中國思想界以李贄，袁宏道所倡導的「離經叛道」精神，曾經衝擊維護封建統治的經書以及偽道學。這一股反禮教，反擬古的精神，反映在文學創作上，敢於「越軌」，敢於描寫著一些人的真實思想，贊揚人性獲得某些解放的多了起來。這種思想，到了清代中葉，並沒有消失，並且逐漸地擴展開來，成了腐朽的封建王朝及其政治思想必然解體而產生的前奏。

該書作者，毫無例外地受到了這種影響，因此在《二荷花史》中表達出來。好象烏雲中一線閃電，倏然一亮。這一亮，有它可貴的地方，例如主人翁白蓮一再藐視科舉考試，最後「解下兵權轉故鄉」、「共接元侯歸晝錦」，歸隱了，有一定的思想性。但是從全書看，作者沒有勇氣和膽識，走上李、袁等人的道路，作為沒落的子弟，最多發幾句牢騷，說幾句真心話，形諸《二荷花史》之中，又找不到出路，「經」固難寓，『道』也難叛，很快又回到舊傳統，仍然粉飾太平，唱了一曲不大歡快的贊歌，充分暴露出階級的局限性。這不能不指出，《二荷花史》是在這樣一個獨特的時代背景下所產生的。

薛汕

一九八一年四月二十日，北京


《序》
	不肖生平讀書而於馬《史》、屈《騷》之外，又別好傳奇野史；或見餘而譏之，餘固嗔然而莫應也。嘗思古人有不得志於時者，每每托為風花雪月之詞，以自寄其意；男女思憶之事，以自達其情：此《二荷》之所由作也。觀乎《二荷》之所云，如白蓮、映荷、麗荷其人者，雖男女情之所極，而其存終始，慎愧嫌疑，揆諸桑間濮上之流。蓋有不可同日而語者，豈非聖人之所云：《關雎》樂而不淫，哀而不傷乎？是書之人之事，何不見史傳歟？皆作者借其姓名。述其行事，載之為書，以道達其牢騷抑鬱之情，以為有才如斯，有情如斯，男女之遇合，貞靜如斯。殆必不封侯、不誥命不止也。然鑒於此書，蓋有所深感矣。懷予生平少孤，自學無所提命，零丁孤苦，舉世無知。自恨不出里門，罕聞天下之事，日惟取此成書，細加考訂。惟讀書者不以文害詞，不以詞害志，以無逆志，是為得之，不必問其書之贗否。而見餘之年來適情時短，悲歌日長，則又不能不借是書以為開拓心胸之一助也。後之覽者其亦識餘之心乎！


《卷一》
	《二荷》發端夜吊小青夢贈雙荷
	春游遇美問卜尋蹤步訪桃源
	歸窗定計閨閣談心喬妝珠女
	青樓唱和紫玉托身回拜裴生
	嚴父責禁書館傳神紫玉奉書
	命往裴束花下聞琴
	《二荷》發端
	倒罷清樽理罷琴，偶行荒徑見苔侵，正系日來無事貧非易，老去多情病自深。寂寂曲欄愁倚遍，你話探奇誰解過山林？不如且把風流案，等我傳些清話去人聞。
	近言我粵羊城內，世居南海一才人，白姓蓮名青友字年方十七正青春。孤飛雁影無兄弟，鶴發庭前獨二親。父號鹿庵稱逸老。琴書無事樂閒身；母氏姓張賢慧極，年紀都將近六旬。白生品格風流甚，好似梅花無俗玉無塵，慷慨兼之多俠氣，就系家徒四壁不知貧；且又慣耽風月癖，第一惜玉憐香最入魂，常言妻要求佳偶，所以至今猶未結朱陳。
	夜吊小青
	一日殘篇方理罷，倦來縱步入園林，行到浣花池畔立，只見明媚春光最可人：紅破小桃方裂錦，綠披高柳正垂雲，啼春鶯欲歌《金縷》，鼓浪魚思躍水紋。望入彩霞天弄色，行看碧柳地留陰。穿窗正見蜂成隊，繞檻還驚蝶作群；正系竹裏獨看春寂寂，花間誰共晝沉沉。
	生因對此撩情處，花事無端忽挂心，自想弱齡今十七，鏡台猶未定佳人，獨自對花無好伴，算來未免負青春，遲遲遂轉蕓窗去，回思只覺欲銷魂。《子》《史》百家都不讀，空系一番抽氣一傷神。忽見小青詩一集，只話背來破悶倚花吟。唔想找到《牡丹亭》一絕，如海春愁轉覺深。細思今日人家女，風流誰似小青身？或個有才非有色，就系有色無才亦可憎，縱然才色都全了，又怕佢地鍾情未必深。絕代阿青誰比得，才色深情俱可人。我想娶妻若得同她樣，庶唔虛了百年有春。最是生不同時千古恨，今日空對飛花想艷魂；舊時西閣今何處？何處方牆是綠陰？影象欲從何處訪？空幃何處覓其人？掩卷忽然心想著，算來今晚月當旬，正好將文做一紙，夜間去吊佢芳魂，環佩或得從天下，笑語花間或得聞，古道心誠能感物，多情況是小青身。即便展開箋—幅，枯腸搜索細思尋，倏忽龍蛇飛滿紙，淋漓書就一篇文。
	寫罷不知天色暮，花間月色忽篩銀。便叫一個書童名雪桂，教佢香階去掃塵。金爐自把龍涎炷，玉碗教盛雀舌臨；膽瓶更採奇花插，石上還呼放碧琴。物件一時都取便，向花頂禮就參神，肅然如在躬身拜，遂宣所擬祭章云：
	維年月日，憐香子白蓮，謹以香一炷、花一瓶、清茶一盞，古琴一張，致吊於小青娘子曰：嗚呼！小青，人孰無情？子乃鬱結憔悴，幽怨難平，抱恨以死，千載之下，誰獨憐卿？意者香魂未散，幻為花月之精，空中環佩，時遇我於別館離亭。奈何花底柳睡，悄悄冥冥，即之不可得而見，聽之而又無聲。使我紗窗寂寞，幽夢難成，孤燈挑遍，徒倚幃屏。嗚呼！
	小青，我之念子，風流香艷，窈窕娉婷，故我於無人之處，嘗呼我子之名。子倘憐我，當於今夕共話生平，或隨好風而來月下，或因香夢而入疏欞。請駕鸞鶴，早下青冥，莫學落花流水，兩屬無情。嗚呼！來矣！小青，小青。
	吊祭已完時夜靜，寒籠煙樹月將沉，四顧寂寥人俱寂，只著歸窗去睡歇精神。
	夢贈雙荷
	輾轉不堪疲倦甚，依稀栩栩蝶如人，朦朧見一青衣女，手持一束笑吟吟。說道：「我主傳言多上福，特差奴至請郎君。」
	白生聽得忙聲問：「妹你家中貴主是何人？」青衣微笑回生語：「君尚如何未曉因？我主原來非別個，小青名字是娘身。
	含愁自系埋香後，卻感東皇寵惠深，命掌蕊珠宮苑事，職司風月管花神。榮華今已非同昔，不比當年侍下陳。西陵不比愁芳草，不比血染春衫有淚痕。臨池不比偷憐影，不比挑燈閒讀夜傷神。墜樓不比人空死，金谷唔來羨季倫。楊枝卻遂天生願，縱有桃花不比魂，因系月下感君垂吊意，故此差奴特地到邀尋。」
	聽罷白生方欲答，唔想青衣攜起走如云。一時便到宮庭上，美麗其中果絕塵，須臾簾卷青娘出，左右相扶盡美人。
	禮畢便分賓主坐，小青遂即把言陳：「妾昔在生多薄命，粗鄙何勞挂在心？詩歌既已蒙青盼，做乜月下尤煩吊慰深？想起此情難以報，只有一朵並蒂荷花欲贈君。」即攜生向池邊看，只見波光如練靜無塵。空系沁著並蒂白蓮花一朵，世上凡花莫與倫，細細天香輕作瓣，盈盈秋水淡為神。小青笑指雙荷道；「輕盈惟此可酬君，他年若得根成藕，須向瑤池証夙因。你莫失足自貽千古恨，回頭當誤百年身。」便叫侍兒輕摘下，將來遞過白生云：「此花還仗扶持力，中途怕有惡風侵，莫學漢元多薄幸，琵琶讓佢泣邊塵。」白生聽罷全唔解，只著接花辭別轉回程，唔想剛剛歸至中途地，湊著古樹鶯啼斗早春。就時畀佢來驚醒，往事方知是夢魂。
	春游遇美
	舉頭忽見東方白，起來閒坐獨沉吟，正想夢中情與事，忽聽前廳有客臨。出見誰知非別客，乃系一個頂號相知李若云。白生一見忙呼坐，遂將前夢對他陳。若雲聽得深稱異，就話：「夢寐原何有憑真？古云春夢多顛倒，哩下勸你拋開且莫論。我想今朝乃是清明節，該尋一地共游春。算來城北花溪上，寺觀清幽遠市塵，溪邊有座湘妃廟，哩下踏青多少奉香人。唔好大家來去同游玩，庶唔虛負物華新。」見語白生稱極好，就叫書童跟尾共抽身。
	輕舉步，慢趨前，風光無地不堪憐。笑語林間歡酌酒，清歌花裏弄朱弦。笑語見人圍蹴鞠，又見羅裳輕卷試秋千。
	見人鬥草穿芳徑，又見紫騮嘶過綠楊煙。正系四時最好是三月，一路相逢美少年。芳景尋來看不盡，入眼花溪已在前。生共若雲忙趕上，只見流水胡麻又一天。曲處轉從栽竹徑，乎來寬踏種花田。橋通對面樓藏樹，路入前頭路隔煙。閒行轉到湘妃廟，石欄低倚共流連。只話又從此地觀春景，唔想隔溪忽見一花船。載著如花人一簇，真系風流個個可人憐，搖來系在橫塘曲，佢地就整衣妝共上船。企定有人輕說道：「我地拾翠如今往個邊，總為前頭有座花亭好，所以踏青人愛到流連。」
	二生舉目來同看，只見柳眉花面各爭妍：其間有系長披髮，好似一片香雲披綠肩；有系髮鬢學梳新樣髻，就畀花枝斜插襯金鈿；春衣有系金為縷，有系冉冉春羅著紫煙有系行時有系坐，佢就遮遮掩掩小亭前。自己睇來能惹恨，就中兩個更堪憐。衣著一身都系白，上都系帶紫雲肩；頭亦都系梳鳳穗，就系青絲都亦正披簷；大家扶著香肩立，好似一雙春玉倚風前，正系立當秋水花應妒，行過東風燕定憐。
	白生一見魂飄蕩，惜玉情懷更覺牽，就阻若雲低說道：「我地此行真亦不徒然！你睇池畔這雙穿白個，唔止月中飛下兩雲仙！唔好大家行過垂楊岸，近些來去細觀瞻。」若雲帶笑稱：「來去，等我睇佢做乜咁韶蟬。」遂即扶肩同舉步，輕輕行過綠楊邊，藏身正欲來偷看，唔想驚動幾個梅香美少年，齊聲道：「有人來了，請眾嬌嬌好下船。」此際二生聞此語。乘機直闖到亭前。嚇得個群嬌貴人家女，回身躲避各紛然。佢就共將扇底桃花面，欲露還遮最可憐。惟系個對著白美人真定靜，只見凝然端立在亭邊。
	直待二生行過後，回看始見細開言；「我地亦來歸去罷！此間唔在咁煙纏；況且今日踏青人似蟻，恐怕失魂唔止一瘋癲。」語完遂共移香屐，嬌來只覺步難前；風吹繡帶裙輕卷，消魂時又見金蓮；你拖我阻飄還蕩，簇簇相扶共下船。此時解纜搖將去，空系剩落餘香惱白蓮。
	生見船開人已遠，暗中心事益如癲。隨舟跟著佳人去，唔想水窮橋斷路堆前，正系一見便睇真似夢，望來雖近遠如天。白生此際情難禁，轉身還複向亭邊，只見印苔香屐留痕淺，佢就指將來對若云言：「個正系那人遺跡了，你睇細得如同一個錢，你知佢系誰人否？做乜嬌姿有咁可人憐？佢系碾玉生為雙姊妹，團香胎作兩嬋娟，楊柳比腰無異軟，芙蓉如面一般妍。哩下點得識她名與姓，我就移家遷起佢牆邊，我就請人通信息，我就安排金屋貯嬋娟。」若雲聽得呵呵笑：『你今作怪甚非前，往日學人稱老實，做乜一旦因佢發起癲？此嬌我亦唔相識，天上人間總漠然，蘭橈既載人歸後，此舟過去已無船，渺茫蹤跡何須問，就系二喬雙燕亦徒然。正系黃鸝有恨空啼樹，青鳥無情已絕煙，不如共你回歸罷！閒事何須苦挂牽？」
	生見若雲催步轉，淒淒只得共回旋，半路若雲分手去，白生益覺走難前。
	青樓唱和
	忽見樹藏門一度，打開隨即到街坊。這條後路唔多熟，東西南北總茫茫。信步就時行一氣，睇來已自系西方，正系嗰日訪嬌經過處，倚樓還見兩紅妝。只話識路歸家容易了，唔想雨從頭上已飛忙，電烈風馳雲又怒，砂飛石走得人狂。因而在個門樓下，避來暫且把身藏。
	靠著朱扉輕一看，只見內頭走出一梅香，睇著探芳頻語道：「阿姑，這雨甚非常！門樓淺窄難遮抵，不如請入我家堂。」探芳此際多歡喜，稱言：「多得妹嬌娘！」就同步入中廳去，睇來幾席燦雲光。又見上頭懸個匾「艷齋」二字寫中央。細看兩邊還有對，紅紙書成貼在牆，左曰「酒情憐紫玉」，右云「花意愛紅香。」探芳見對心偷想：此間莫是少年場？近來有個傳名妓，一為紫玉一紅香，今畀佢名來作對，我估哩頭就系佢家堂。心中正在思疑處，入耳俄聞叫一句「將將」。就從內裏簾問望，唔想正系日間倚樓所見兩嬌娘，叫做紅香兼紫玉，象棋閒對細商量。舉步即時返去睇，只見棋中車馬正匆忙，士卒紛紛來又往，棋子敲殘有幾雙，著來急是交關處，探芳其時到身旁。紫玉舉頭忙便問：「阿姊誰家女嬌娘？」探芳見問時開口，隨即稱佢做大娘！「我系名喚探芳身姓白，寒居亦就住東方，因探我妹裴府方回轉。誰知遇雨阻行裝。路上一時無處避。故此將身闖入姐華堂。萬乞寬容休見罪，若系稍晴我就轉家鄉。」紫玉聽言稱：「甚好！從容慢慢不須忙。」語完遂又將棋著，嚦嚦聲飛雜雨長。正系迷來已見入當局，袖手誰知笑在旁？紅香著到將輸處，一婢盛來晚膳香，乘機佢就忙抹亂，開聲時便說言章。笑云；「此雨非常大，水沁天門系哩場。」因對探芳稱語道：「哩位阿姑怕你惡還鄉，想是未曾茶與飯，請來食口又何妨？」探芳只話辭唔食，紫娘時又勸聲忙，嗰時只就從她命，進食同拈玉箸長。
	茶了飯完天亦夜，那雨依然未散場。探芳此際心焦躁，唔知點樣得還鄉？默默想來煩惱甚，開言便問兩花娘；「姐有傘時求一把，畀我將來遮雨轉家堂。回家若到明朝早，即時送轉與嬌娘。」江香按語稱：「唔便，已著人揩出外廂，但系若然唔見棄，今宵在此亦無妨，況且如今天色夜，黑得都如墨斗囊，路上定然難走往，不如明早正還鄉。」聽語探芳忙便答：「只愁搔擾姐家堂。」紫玉笑聲隨亦答，稱言：「這個有何妨？在家不愛迎賓客，出途無主肯收藏。你因雨阻難回去，留宿原來理所當。」探芳見佢情真切，且又夜來果系惡還鄉，只得順從唔轉雲，留宿青樓過夜長。
	此時又見紅香姐，叫鬟點火上樓房。承命侍兒忙便取盈盈持到一銀缸，你我上樓來坐下，譙樓時已鼓聲忙。兩姐就時呼侍婢，教從後面另安床，就把探芳安置當，大家然後卸嬌妝。
	探芳時亦難先睡，悶坐淒淒覺斷腸，因把這樓來細看，只見此中鋪設亦非常：素粉糊來力白壁，文紗捫過是紅窗；一桌倚窗還擺正，瑤琴安著在中央；交椅列開分左右，數來僅亦兩三張；轉眼又觀前一步，兩邊安著兩花床；中間放個花梨架，搭起幾件文衣共繡裳；垂垂珠箔從中卷，又見側安一桌系挨牆，上疊古書三五卷，供起硯匣花瓶共筆床。燈下睇來猶未遍，佳人已換晚來妝；笑把牙梳兼寶鏡，將來收在縷金箱。洗手弄珠都已罷，紅姐因而喚：「紫娘！你睇這雨沉沉還未息，聽來真覺好淒涼。難道今宵空就睡？唔好又把棋精戰一場？」唔想紫娘時已將琴拂，就話：「著棋主系費心腸，不如借佢為題目，作首新詩捱夜長。大家刻燭來拈韻，夜雨敲棋做一章。」紅姐答言稱亦好，但就取書尋韻對銀缸；限來「情」與「聲」「城」字，坐從交椅各思量，憑桌就同輕拂硯，筆尖搖處各心忙。丟下探芳全不顧，無語無言在一旁，斜哞懶態耽愁些，穿雨俄聞二鼓長。恰好兩嬌詩寫就，佢就悄悄行從背後髒。入眼誰知因好句，失聲不覺詠來忙。夜雨敲棋紫玉稿
	底事黃昏最系情，玉棋和雨響春聲；
	只今笑殺渾差著，一局能輸十五城。
	夜雨敲棋紅香稿
	閒呼迷局耐芳情，打破春愁似有聲；散作啼花千點雨，飛飛如滿石羊城。
	探芳讀罷頻稱妙，就話；「兩嬌佳句果非常。」紅香、紫玉時聽語，不勝怪異在心腸。這個紫娘忙說道：「做乜你亦解詩章？我重估你全唔識個字，誰想你亦唔同俗女行！妹今既系通文理，就求指教亦何妨？」探芳聽語微微笑：「我地粗人實未解詞章，不過偷偷聽到嬌佳句，細細揩來記在腸，平時一字都唔識，心上如同大國香。哩下我亦學姐話成有幾句，睇來唔似乜詩腔。只怕兩位大娘來笑我，現時念去你知詳。」見說二嬌齊語道：「佳章想定趣非常。」取箋即便教她寫，唔想制貌原來是探芳。就話；「一字我都唔會畫，只系敢求邊位大嬌娘，替我寫成教導我，好知怎樣是詩章。」
	紫娘笑謂：「真言否？我就替姑寫下亦唔傷。」彼念此書隨就寫，遏雲舊調不尋常。
	夜雨敲棋探芳稿怪他同局不同情，亂雨敲棋各一聲；
	雖是相思圍未解，好憑車馬破愁城。
	紅與紫，兩嬌身，大家看了這詩文，即便改容皆起敬，佢地共把秋波看著人。齊聲說道：「真佳句，落想分明妙入神。」
	探芳忙語稱：「唔敢！大娘休笑我本身；蠻話自知粗拙極，點能似姐咁清新？」紫娟時又稱言道：「我地早間實亦少思尋，做乜放呆只管將詩做，就唔請教我姑身，懵向江頭來賣水，真系想下來返丑煞人。哩下細看阿姑詩一首，聲調清新咁絕塵。且又思深力厚文心婉，我地唔能似半分。因而想著天之下，須知處處有才人；不過世問總系唔生眼，玉石唔能辨得真。所以才人當下無人識，你話幾多埋沒世唔聞！」紅姐答聲；「真系嘮！古來誰識是才人？我想司馬若唔逢卓氏，誰解聽他綠綺琴？獨有紅拂憐才知李靖，至今佳話尚傳聞。
	其餘多系癡兒女，你話有眼何曾識好人？我地該從今以後，將來緊緊記在心。每似哩回多粗率，又輕錯過眼前人。」
	語中忽聽譙樓上，飛入三聲鼓角頻，坐到夜深人已倦，紅香只覺欠精神，就話：「我今思睡了。」佢就拂床先去夢為雲。
	紫玉托身
	紫玉愛才如愛命，細談猶共探芳論。就話：「姐你妙齡今十幾？詩詞誰教你知吟？」探芳帶笑將言答：「虛度於今十七春，生在蓬門人不識，將詩只系自家吟。姐你尊庚兼上姓？乞求亦說我知聞。」紫玉即時抽個氣：「講奴真個好傷心，我系姓秦年十七，世家原系北京人。父忝鄉科為縣尹，選來東粵效鳴琴。半路忽然遭著賊，一家殺死命歸陰。留我賣入青樓為女妓，流落如今已兩春。我雖有個親阿叔，佢在家中總未聞。遠書欲寄無由達，故此空逐飛花染俗塵。」欲語誰知喉哽咽，盈盈珠淚忽沾襟。
	探芳見佢情真切，接聲隨即語佳人；「若非嬌你將情說，險些輕視嬌娘身。誰想金鞭白馬來從趙，玉面紅妝本姓秦。原系宦家嬌小姐，湊著時乖誤此身。」紫玉答聲因又道：「真成薄命不堪論，算來好似溪邊柳，空放柔枝幾度春，一把慣供人贈別，青絲誰愛葉如顰。隨風卻怪渾無定，常自飄飄錯向人。仔細算來真可恨，不知何日正離塵？」探芳勸道：「嬌休慮，自有雲開見日辰，若思要脫煙花債，我想姐該尋個有情人。從良嫁佢為夫婦，就系姐你蓮花不染舊時身。」紫玉含愁忙又說：「此情我亦早思尋，獨系海內易尋無價寶，世間難得有情人。相逢都系癡兒女，無人堪托我終身。所以年年楊柳虛春色，夜夜鴛鴦錯夢魂。」講到情傷心又切，探芳見亦覺傷神。就話：「我地近亦悲淚落，風雨時時怨好春。正系我未成名君未嫁，看來都是不如人。若嬌果要離冤債，等我為嬌試試細思尋。想來可以終身托，情重除非這個人。」
	思思欲講還收住，引得紫娘舍死問聲頻；「欲言又止因何故？做乜唔說我知聞？有話請嬌明白講，何妨一直對奴陳？」探芳微笑隨稱說：「我欲送嬌一個有情人，獨系怕嬌唔肯居人下，故此欲語還停未敢陳。」紫娘答語稱；「何論，只愁唔系有情人。我想綠珠當日居金谷，墜樓還把死酬恩。若然果系情深個，我就從他為婢亦甘心。請姑實把其人說，唔在狐疑避諱深。」探芳聽佢言和語，開聲因就對她陳：「有個書生身姓白，計歲方才十七春，名蓮表字為青友，果系惜玉憐香一妙人。嬌若把身來托佢，我想風流一定遂嬌心。」紫玉聽言忙接語：「你所稱言這白君，估系案首去年方入學，別號憐香那個人。佢們我已知名了，清新好似鮑參軍。時常見佢詩兼畫，筆墨真無半點塵。東粵圍棋稱第一，重話精於音律與彈琴。獨系唔曾得見他眉宇，我想生來定亦不猶人。如今姑你因何事，得知佢系有情人？」探芳急就回言道：「佢原系我族兄身，我們因此知他事，見佢鍾情果似海般深，佢今為兩如花女，欲要求為結髮親。事因個日清明節，偶往花溪去踏春，得遇麗荷裴小姐，共起何家小姐映荷身。就時撩起憐香恨，為她日夜苦勞神。一心只想成佳偶，無人傳達到嬌聞。因而扮作珍珠女，親到紅閨訪美人。只話安排對面傳心事，唔想就被映娘識破佢來因，把佢珍珠來騙了，又將人攆出花陰。畀個爛園將佢(手替換韋旁，韞)，幾乎氣死冇人聞。回家即害相思病，今尚迷迷未醒魂。我想此生實系多情種，睇來真可托終身。大娘若無嫌他處，我就為嬌情願作冰人。」紫玉聽聞言麗姐，共起映姐二嬌身。就話：「此嬌系我之徒弟，去年曾請我教琴，生來果然多嬌媚，我見猶憐是美人。我思白生既為她牽恨，只怕向人唔肯再彈琴。你正所言知假事，畫餅充飢恐未能。正系夜半想油來添火，暗中徒費一條心。」
	探芳聽得微微笑：「紫娘真系有心人。古道多情人為多情死，我想生如見你亦銷魂。等我明日就同嬌執斧，定要作成你地好緣姻。哩下姑將鐵笛來吹月，只要嬌就明明放實音。」語畢紫娘方欲答，唔想紅香撒醒問聲頻；「噯呀！你們重坐還唔睡，有何好事咁談論？你聽鼓角頻催促，敲來已是四更深。抖擻各須安就枕，唔時明日無精神。」紫娘遂應紅香道：「我地系將詩事懵談論，坐來只管貪呆講，所以唔經唔覺到如今。」
	語罷紅香還又困，只聽靈雞喔喔報聲頻。睇來又見紅窗裏，漏入些些淡月痕。雨歇始知天已好，探芳因對紫娘陳：「這雨如今晴止了，我要乘早轉回程。今宵獨系多騷擾，不知何日答娘恩？」紫玉聽言忙便說：「做乜咁早思量就轉身？要到天明才好去，哩下不如且睡片時辰。」笑語探芳稱姐姐；「我們今已睡唔能，忽然只覺心焦甚，陡起如同畀火焚，由我早些回去罷！等我暇來方又共娘論。」
	紫玉見她真要去，只得下樓相送佢起身。出到門前因說道；「阿姑，先者那言陳，正系紅豆樸將來過水，自思千萬莫拋沉。」探芳見說輕扶著，叫聲：「我妹姐佳人！妹你溫柔真得人心愛，等我實將情事對嬌陳：妹呀！我身實非真女子，白蓮就系不才身。」紫玉即忙稱道：「呀，做乜你身就系一男人？做乜你就扮成來作女？做乜白生就是你們身？」白生帶笑呼：「賢妹！色膽如天自古云。總系誤從流水尋花去，故此男妝假扮做女人。今因妹你將身托，所以正敢一來對妹陳。」紫玉聽言忙又道，就話：「噯！睇唔出你咁貪淫，做乜就敢將男來扮女？果系偷香常慣讀書人！哩下你的心中既有如花女，我估先時所說已虛文。」接語生言：「無此理，妹你為何輕視不才身？有乜向人言諾空相許，終是悠悠行路心。只怕小生才學多粗淺，不堪來寄姐終身。唔時若到他年去，就畀第三張椅待佳人。」
	聞語紫娘多喜色，佢就挨著生來帶笑云：「蒙郎不鄙奴輕賤，此情實系海般深。請郎再轉樓中去，等我共郎細細又談論。」生時笑把香肩按，就話：「妹你唔知我的事和因，小生家父多嚴束，你就亂行一下亦唔能。昨日帶蠻偷步出，著雨羈留未轉身，若唔趁早回窗去，你個家翁知就死迫人。」紫玉見生如此說，開言：「若系咁就真唔敢阻君，我郎今若回家去，得閒望你就來臨。免致奴家長盼望，唔得綢繆共你論。」
	語完欲別猶難別，唔想啟扉時見對門人。兩家只得相分手，從此相思隔暮雲。
	回拜裴生
	生此際，轉書房，歸到窗前日已光。急急便將衣服換，風流仍是一才郎。坐下開聲呼：「雪桂！」問言：「我昨未回窗，老爺在屋曾知否？你今須說我知詳。」雪桂答言；「知道了，話你近來行止亂敲常，拋書不讀閒游蕩，定要等你返來打一場。」生見書童如此說，心頭撲撲覺慌張，忙中又見書台上；有紙徵求詩引在邊旁。就時又把書童問：「昨誰尋我到書房？」雪桂答言：「林大舍共起一位唔知乜錦郎；話佢系乜徐公子，來求你作乜詩章；佢見秀才唔在屋，大家進即轉身忙；獨留嗰紙唔知乜，叫我回交你看就知詳。」生言：「此系征詩引，求詩去賀蔡都堂。」語罷心中還又算，無言默默自思量，佢正所言林大舍，其人想必是時芳。獨系如今那得徐公子，我估定系察院裴爺佢令郎；好無裴與徐同韻，雪桂聽來錯認腔。此人正系裝嬌弟，字為叔錦諱公裳，佢原與我唔相識，做乜惠然肯顧我茅堂？想我昨因他姐姐，共去佢地表姐映荷娘，顛倒將男來扮女，攜珠親到訪紅妝。佢地昨日來相拜，恨唔得會在書房；哩下白藤若要纏紅樹，交熟斯人妙莫當，等我日來常到他書館，或者便逢人做小紅娘。
	即欲抽身回拜佢，又怕爹爹移步到書房，此際依還唔見我，這回氣怒更心傷，左右算來真惡處，躊躇自覺意茫茫。
	心中忽又偷思道：「情人須系為情亡，就著爹爹打死都唔論，只要回拜斯人正遂腸，算定就時拈個柬，就把名字寫落在中央。便呼雪桂來跟尾，同往南街拜錦郎。
	行來已是裴家府，名帖教人就送將。叔錦見傳生到拜，就時迎接入蕓窗，揖罷便分賓主坐，家人忙就進茶湯。此時叔錦輕傳語，笑謂：「素仰高山素景行，弟因昨與林家表，探哥因過草玄堂，觀光一為瞻眉宇，二亦為求詩壽蔡珠江。唔想大駕適然逢外出，春光未得接容光；何幸高軒今反顧，真系教人既見賦心降。」回語白生稱：「不敢！風流我亦慕潘郎；昨日草廬承枉顧。至今幾席尚留香，失接自知深有罪，故此負荊今特到華堂。」語中忽見朱欄外，從花穿出履聲長，原系叔錦尊翁裴綠野，閒課兒書到草堂。生見佢時深作揖，裴爺回禮問聲忙。叔錦代生忙便答；「此位社兄就系白三郎。」見語裴爺稱：「失敬！老夫仰慕甚非常，令祖盧翁先學士，與我家父系同窗；就系尊翁在昔垂髫日，我亦曾叨筆硯在書房；誰想尊君雅意同巢許，不肯輕身伴帝王。我因奔走貪微祿，故此大教違敲廿載長，共兄原有通家誼，做乜全唔過我一生光？」生即打恭稱；「老伯！斗山晚亦望非常；過庭曾得承嚴訓，已曉先生是父行；獨系貧賤怕羞稱子侄，所以瞻仰末敢到門牆。」
	講話誰知還未了，忽傳客至又聲揚。生遂起身忙告別，就時移步轉蕓窗。
	嚴父責禁
	老父鹿庵先在館，見生遂即罵聲狂；「你這畜生真放肆，進來情性總非常，昨日你從何處去？今從何處正回窗？茶不思來飯飯不食，匆匆日夜為誰忙？」生便托詞稱稟複：「我系若雲尋去作文章，到晚誰知逢雨阻，故此昨宵唔得轉書房。」
	鹿庵喝道：「休胡說！若云昨到我家堂，說尋你影都唔見，你們做得好文章。」叫人就討荊條到，喝生跪倒在中堂，手執竹板頻飛下，好似紫電從空拂玉郎。老母得聞時便到，就將荊條執住罵聲忙：「你這老人真古怪，做乜將佢打得咁心傷？」遂又轉身呼；「仔呀！近來你亦變非常，做乜拋書全不讀，致令做出咁狼◆〈犬康〉！」鹿庵遂把荊條擲，坐來猶覺氣揚揚。
	就話：「慈母古云多敗子，你就救了他時理豈當？我亦如今唔打了，等我將他(用手替韞的韋字旁)了在書房，就把館門封鎖緊，睇佢點樣閒游出外廂！」遂即教人拈鎖到，把生幽禁在蕓窗。
	生見家君多氣怒，只著由他羈禁再思量。如此困敲三四日，捱來都似幾年長，真系從來好事多磨障，相思徒灑淚千行。閒中轉覺愁無賴，忽對庭花細忖量：「爹爹今已將人困，唔能出外去尋春，難道就教人罷手，做了風景無多易散場？想我昨朝扮作珍珠女，將身入到佢花房，睇真兩位多嬌姐，真系傾城傾國世無雙。似此蛾眉如不顧，我亦何須叫做白憐香！奈今好似籠中鳥，未易飛來錦瑟旁。」
	書館傳神
	皺眉忽又偷思道：「我地若然要見女嬌娘，除非細把劉琮筆，畫出人來睇一場。正系行過屠門思大嚼，我就唔能食得也心涼。」便把鮫綃裁一幅，展開案上細參詳。就畀兩嬌睡起情和景，想象圖為畫一張。落筆便來描映姐，柳眉花面白衣裳，斜倚鏡台伸藕臂，似賽心開殘夢意茫茫。寫完又把裴嬌畫，玉貌瓊姿立在旁，笑眼細將何姐看，佢地神情似亦懶梳妝。畫底兩嬌圖已就，又來描寫兩梅香：倚琴寫佢將簾卷，又寫凌煙欄外笑尋芳。
	畫就把來輕一看，只覺精神生動要飛揚。就時揩入房中去，貼在深深臥榻旁，案頭供奉多齊整，佢就比做水月觀音侍奉娘。時時對面來呼喚，佢就朝夕相看不厭長，叫句：「麗荷裴小姐，」又叫一句；「映荷小姐我嬌妝！」硬系想呆兼想懵，佢就估做果然金屋貯鴛鴦。
	紫玉奉書
	一朝正對來參拜，只見雪桂開門到草堂，叫句；「秀才多喜色，稍時你就出書房，那重有哩封阿野唔知乜？話系乜個西樓乜紫大姑娘，系個妹仔緊緊揩佢到，佢就向人隨處問三郎，感謝天教我睇見，唔時又系忒狼◆〈犬康〉。」生便即時去拆看，系紙春恨傳來墨裏藏。
	辱愛妾秦紫玉奉書
	白秀才幾下：
	憶自三春風雨邂逅間，而西樓一夕，得與刻韻敲詩；既而兩情相召，複又徹曙言心，雖枕席未薦，而意氣所投，則固如環不斷，似結難分。婢子不時，竊謂微軀似葉，忽遇君子，得所依歸。及別以旋，即滌慮洗心，杜門謝客，固不複柳絮隨風，若前日之飄飄無定矣。孰意君子別歸，竟成黃鶴，連日浹旬，不複見面。豈花殘柳敗，而交淺言深，以偶爾言諾，不足重輕而君子竟我遐棄耶？不然，從何歸後，遂莫往來，徒使柳眉皺碧，花面消紅，此婢子所以腸一日九回而不能為君子解也。
	茲特於愁思固結中，遣侍兒輕紅，到候興居。倘其無恙，幸於扯覽之餘，暫綴琴樽，移玉過我，俾得悉厥鄙懷，面終身之盟，不致有忒，則婢子雖死之日，猶生之年，而知己感恩，兩垂不朽。臨楮不勝翹切。
	秦紫玉襝衽百拜
	生一見，這封緘，驚云；「紫玉姐嬌顏！特把錦書來候我，話佢琵琶唔向別人彈，一意將身來寄托，話我別歸與佢就拋閒。然則嬌娘實亦關情重，畀我如今怎不愈愁煩！想嬌責我多情薄，誰想我別時容易見時難。總系我嚴父唔識佢公郎意，歸來嗰日便收監。哩下點能得出牢籠去？等我細將情事對嬌談。」正系只緣命薄因絲死，唔化蜘蛛定化蠶。
	遂即檢書忙又問，稱言：「雪桂你先聞……。」語不完時聞步響，只見老父行將在曲欄。
	命往裴家
	口喚阿蓮身坐下，就話快出廳來對你談。手執副書稱語道：「此系柱史裴爺書一緘，稱說佢兒年幼小，欲求益友治疏頑。今聞你稍通經史，求把《春秋》與佢談。我想你地獨居書館內，近時文字總拋閒，不如由你裴家去，等你得些群伴好心闌。佢話今系吉辰黃道日，你可登程就起行。你今若到裴公處，與他兒子把經談。只要大家砥礪將書讀，你就半步都唔許亂行，若有風聲傳列我，這砍歸來莫想生。」
	青友一聞如此說，好似一道天赦來宣佢出監。喜色匆匆忙應諾，就時打迭起程行。琴畫束起來裴宅，勝入蓬壺不肯還。
	花下聞琴
	停言且其將生說，更誦紅閨兩玉顏。麗姐一朝梳洗罷，開箱覓取鳳頭簪。忽見探芳這個珍珠篙，笑拈來對映嬌談：「就話算起此人果得趣，未知真女與真男。硬著大家籠絡佢，想佢真亦有修行。」映姐笑道：「唔虧佢，誰使佢支離言語咁橫蠻！」兩個講來猶未了，只見凌煙移步入房行，執起幾枝花在手，輕輕遞過與嬌顏。說聲：「婢正香園去，忽聞琴韻出花間，細聽原在書房裡，操來流水與高山。姐罷指法輕清真系好，唔識系乜誰人咁愛彈？」兩嬌原有琴中癖，聞言齊起問丫鬟：「哩下佢地館中還操否？等我到園偷去聽他彈。」凌煙答應今還操，二嬌遂即出朱欄，入園共立牆花下，來把哀弦一番。側耳聽聞聲與調，只覺字字愁花帶淚彈：
	聞一曲，是《仙翁》，惱煞牆頭姊妹紅。香少似人偏薄幸，露多如我正情濃，臨風朵朵輕浮動，真好弄，害得相思夢，竟使夜夜飛來到錦叢。
	聞二曲，《風求凰》，滿懷如恨碧桃芳，幾枝艷複文君酒，半里紅欹宋玉牆，盡日無人空悵望，飄複蕩，點得相挨傍，等我盡把愁心講過娘。
	聞三曲，韻偏幽，懊恨無端怨石榴，子在錦窩渾未結，香浮赤萼竟難偷，賺人為你空眉皺，春已透，亦系開時候，唔試一世含羞在樹頭。
	聞四曲，《浣春紗》，無情翻恨素馨花，看去比珠難作串，摘來如雪莫烹茶，識面自從春到夏，罷了罷，硬系相思怕，唔識佢圍何日襯堆鴉。聞五曲，《怨湘妃》，牽情更又怨荼◆䕷，紅玉吹將成酒面，紫茸團就作香肌，果然嬌艷人難似。真嫵媚，誤我終身事，空系時時為佢哭相思。聲欲歇，操來頻，此時撩得兩佳人，雖話俠氣自能通劍術，春情唔系動琴心，奈因聲調多淒慘，聽來未免亦傷神。

《卷二》
	聆音問答高歌挑引入耳關心
	白郎十願賦賞荷花因詩擬合
	竊看新詩園亭步和二婢尋箋
	計賺傳書若雲邀玩搜取詩箋
	之枚算計檢閱回書樓中豪飲
	懸挂色牌
	聆音問答
	麗娘就把凌煙問；「隔牆嗰位操琴人，唔知佢地因何故，彈來字字咁傷心？一聲一淚真淒慘，分明怨恨曲中論。你地知佢誰人否？做乜在我書房來操這般琴？」凌煙未及將言答，綺琴橫口應聲頻：「我猜哩個彈琴客，定系憊懶依優嗰個人。姐你估佢系個誰人罷？就系找珠嗰個探芳身。我想嗰日映娘真系精，做乜就知探芳系男人？誰想果然假貸非真貨，系一禽羅屎佛假斯文。」聽語麗娘兼映姐，著驚齊就問聲頻：「做乜如今這個彈琴客，就系假扮那個找珠人？」凌煙遂亦忙聲稟：「如今姐尚未知因，佢系秀才身姓白，名為青友即其人。我地老爺活佢多才學，請陪公子習書文。到我府中將半月，或者如今就系佢彈琴。記得前日綺琴共我園中去，誰知撞著這遭瘟。只話唔敢揩來對姐講，請娘恕罪我方陳。前日奴承姐姐命，採花回姐襯香雲，點想正正花間逢著佢，見奴無限喜歡欣。佢就當頭截住奴歸路，就畀嗰嘔閒言閒語對奴陳。話曰花深嗰日清明節，得遇我地賢嬌兩玉人。初時未識嬌名字，佢就北巷東街到處尋。唔想柳暗鶯藏人不見，唔能得到姐花陰。致此難情雁魚傳只宇，空系獨當風月憶雙文。幾度訪尋蹤與跡，方才知道此跟尋。因而扮作珍珠女，得入紅閨見姐身。佢話主意將情來告訴，向嬌親達佢殷勤。誰知爛遞嬌唔食，就時識破佢真身，揩佢珍肆來騙了，又將佢趕出園林。此時只話相思斷，唔想老爺又請佢來臨，因之得遇奴奴到，故此央奴歸把佢情陳。姐罷奴想此生真好笑，做乜白白忙忙咁發瘟？」語罷綺琴還又道；「重有一句言來又盡新，我想男子幾多冤屈事，就話佢已將珠定了姐佳人。叫我傳言多上福，佢話望娘千萬要留心。寸絲為定從來道，重話姐你唔好將花又畀別家人。我因見佢言無理，激起心頭火就焚，我就輕攬鮫綃雲度影，斜飛春筍玉留痕，一掌就從尊面上，煎魚咁熱手紗痕。走脫就時回步轉，只話當初唔敢對嬌陳，姐呀！奴亦會聽唔會學，重有好多說話記唔能，獨我打來真覺爽，哩下唔知痛過定唔曾。」
	映娘一聽她言語，開聲便教綺琴云：「你講此生言共語句句分明實可憎。在佢雖雲真可惱，但該憐念佢斯文，只好走開唔睬佢，做乜好輕凌辱讀書人？做乜好輕舉手將人打？你們真亦欠思尋。以後各人須謹記，但逢須要避他身。
	倘若傳來言共語，定然重責不饒人。」麗姐答言稱：「甚是，只要謹守閨門莫惹塵，管得人家唔發懵，管得人家唔懵費心神，正系垂簾好隔花間月，莫遣春風冷夢魂。」
	大家遂即回香閣，不管愁多隔壁客彈琴。
	高歌挑引
	二嬌轉到紅閨內，忽然裴姐母親臨。說聲：「近日逢初夏，暑氣無端好困人。仔你大家茶飯後，唔好日長空度過時辰，正好畀些花朵描兼繡，正唔虧了過光陰。古道『男若勤耕有菽粟，女如勤織有衣襟。』閨中最要知勤儉，懶惰從來不是人。」二嬌得了夫人命，雕床遂共理絨針。
	幾樹好花開白晝，一庭春草易黃昏。紅消半壁金烏影，月到花間已有痕。白生時在蕓窗裏，共起叔錦閒歌學楚吟。
	忽聞玉笛飛聲至，流響遲遲在柳陰，知所吹來楊柳笛，定然系我兩佳人。獨系花掩柳遮唔見面，只覺相思無處著春心。因憶與嬌回轉後，寄恨曾將七字吟，作得無題詩四首，何不將來吟詠使之聞？佢就手挽庭花觀著月，開聲朗朗便哦云：無題
	其一
	十里香風錦繡晴，隔溪遙見踏歌聲；
	歸來卻怪行春路，尋得花枝不識名。其二
	夜夜撩人入夢來，夢時歡笑醒時哀；
	如鉤怕見窗間月，一歲能圓十二回。
	其三鬼病懨懨睡起遲，剪蕉分破四愁詩；幾經風雨相思淚，人在垂簾未得知。
	其四
	緘情誰為寄蕭娘，空費鸞箋百幅長；
	咫尺紅樓春雁絕，望來真個似衡陽。
	向月吟敲無數遍，隨風飄處韻偏長；哀聲只覺留唔住，巳入紅樓繞碧窗。
	入耳關心
	映姐就時親聽見，細語同心把耳裝，話有楚吟穿月過，恨逐風生滿五羊。好似孤猿啼夜月，猶如獨鶴唳秋霜，聽來如怨還如訴，細想誰家咁斷腸！
	凌煙知此孤哀客，定系白生寄怨在東牆，乘機卻即開言道：「悲淒想是為憐香，故此向月吟來聲切切，因風散作恨茫茫。我想世有幾多冤苦事，唔賽因花撩恨最難當。兩家相憶猶閒可，第一嗰種單只相思更斷腸。人生若遇癡情個，唔該鐵石作心腸，倘系男才女貌能相敵，你就綠琴偷聽亦何妨？況且青春人世原無幾，轉眼蛾眉便帶霜。歲久人無千日好，春深花有幾時香？唔信試看天上月，中秋過了就唔光。快活算來該趁早，正唔虧了少年場。若系眉痕淡去思張敞，春色飄來憶阮郎。嗰時就系遲敲了，回思空惹恨茫茫。」兩嬌聽罷凌煙語，賺得芳心好似落花忙。
	映娘因喚裴嬌道：「做乜同心默默獨憑窗？估系因聽《陽春》歌《白雪》，惹我同心恨斷腸。」麗娘答道：「差疑了，尋花誰管蝶飛忙，但系夜靜更闌神覺倦，有乜肯因閒事挂心腸？莫非姐你心牽佢，故此落水拖人把我當。」映姐見嬌唔肯認，亦就推開笑一場。
	白郎十願
	住語佳人香閣內，且轉愁歌道白郎。玉笛聽來唔見響，淒然益覺意茫茫。叔錦此時貪去睡，獨系自家愁坐倚虛窗，只覺滿腹私情無處散，佢就閒思所願慰愁腸。
	猛因一願覺堪憐，願作盈盈月在天，半掩紅窗人靜後，我就將身偷入佢床前，輕輕照上如花面，看一遍，等娘衣卸便，然後圓到花床共佢眠。忽來所願漸難窮，願作香簾淡淡風，暑氣困人衫子薄，我就輕輕吹入佢懷中，芳心畀我都吹動，輕一送，如將裙帶弄，就系雲鬟都著我吹松。細尋一願更堪誇，願作佳人得意花，香徑若逢春意好，我就開開來解我冤家，佢若新妝梳已罷，眉又畫，折將來睇下，想我定然插入佢堆鴉。
	更從何願慰生平。願作香調酒味清，有時佢若愁難破，我就淺淺斟來任佢擎，倒盡玉樽將酩酊，還又整，直到心唔醒，正系佢因我醉盡拋情。
	複將一願細綢繆，願作新妝鏡倚樓，鬢亂釵橫的睡起，我就指佢將眉畫月鉤，發垂香額雲披藕，妝欲就，對面相看夠，羅呀照佢妝來好個頭。
	忽緣一願欲成癡，願作佳人粉與脂，洗手弄珠無一事，我就任佢桃花面上移，又揩一點紅來試，真得意，私語聞香至，正系我在嬌嬌口上時。心關一願苦難忘，願作文鴛翠帶長，瘦來玉體嫌衣闊，我就由佢揩來系錦囊，輕風拂處飄還蕩，偷眼相，裝束真蘇樣，我就緊緊從腰勒起娘。
	入懷一願又消魂，願作銀箏與玉琴，得近佳人纖手指，我就日日由嬌弄幾勻。拈管夜來吹一陣，情未盡。欲把絲桐問，等我綺羅裙上放嬌音。欲如何願更為佳，願作捫胸玉鈕排，鎖住春情休亂動，等我時時挂在佢心懷，唔窄唔寬堅又耐，真可椋，鈉鷦◆◆帶，畀佢吟嘔酥胸總著我攬埋。
	轉圖所願愈牽腸，願作花紅被一張，雲窩時共輕相倚，我就當為荷葉複鴛鴦，晚間卷起流蘇帳，燈又亮，鋪來冰簟上，就畀姐佢一身總著我包藏。為嬌所願猶唔盡，曉樹鳥啼日已光。正系相思一夜情多少，地角天涯未是長。起步苔階同病鶴，臒然踏碎落花香。細思空想都無益，不若偷閒做便一書章，時刻放埋衫袖裏，若系便教人替我傳將。因就展開五色雲箋紙，默然端坐細思量。花露忽呈鴝鵒硯，青麟浮處墨飛香，輕蘸鼠須龍管筆，便書愁字作行行。寫畢又將方勝疊，封作鸞函紙一張，書成恰好籠返袖，就著裴爺召去飲瓊漿。
	賦賞荷花
	白生遂即忙趨命，主賓相見喜非常。裴爺手挽生言道；「想君近在我書房，讀書估太勞心力，消瘦如今似沈郎。近因池上荷花發，並蒂開成碧玉人。我備一樽來賞佢，特此相邀醉六郎。」攜手便同生去看，只見一陣風來一陣香。白生睇見心驚訝，真系並蒂如同玉一雙。因而想著春前事，分明夢見小青娘，與我並頭花一朵，睇來好似這般妝；且花又合嬌名字，好無夢兆系禎祥。想著幾番心暗喜，開聲贊道：「果非常，盈盈好似人相倚，娜椰猶如女並妝，正系夏水夏雲兄弟輩，荷花荷露主賓香。」倚檻大家方嘆賞，唔想筵開酒席已成行。分賓便在亭邊坐，叔錦相陪亦在旁。更有幾個侍兒來酌酒，錦屏倚著四紅妝：一喚倩姬一雪翠，凌煙共起綺琴娘；攜將細樂亭邊弄，絲竹誰知客斷腸。生見凌煙心覺亂，支吾幾度懶持觴。凌煙已曉生心事，頻擲秋波寄意長。正系從中悟得勾郎法，只許郎看不近郎。
	酒行亦覺人將醉，裴爺傳命取文房。筆硯取齊開口道：「聞君佳律甚非常，請把此花吟一首，情鬟歌唱入新腔。」白生知得辭唔脫，亦欲將花來寫佢愁腸。因即嘍埋無限蕭條意，玉字連拈賦得「忙」。吟完呈與裴爺看，真系《白雪》歌來春意長。
	並蒂白荷賦得「忙」字
	冰魂莫是即鴛鴦，開作凌波淺淡妝。
	倩玉削來雙影瘦，因風撩得兩頭忙。
	夜隨月妹成三個，時見湘妃倚六郎；
	絕似踏青曾識面，扶肩當日在橫塘。
	讀罷裴爺深賞贊，言花得此更生光。風流自可方元、白，君真錦繡作心腸。叫人再把杯盤整，飲來直到月飛光，生便豪狂成大醉，遂乃相辭獨轉窗。
	因詩擬合
	裴爺退入家中去，就與夫人談論在香房：「今日涼亭排酒席，邀生同賞白蓮香。醉中教佢吟詩賦，佢就一時執筆便成章。世間有咁多才子，他時富貴豈尋常。我想有女得他為女婿，門楣異日定生光。算來我女兼甥女，兩人才貌俱相當。哩下點得一雙佳女婿，來招佢做我東床。才人自古稱難得，我欲兩個將來嫁白郎。」夫人聽罷呵呵笑；「老爺真亦欠思量，只有一女嫁一男，有乜兩人同嫁一才郎？」語猶未了裴爺道：「夫人你尚未知詳，當日帝舜曾婚堯二女，如今雙嫁亦何妨？何甥與女同年月，同時同日實無雙。睇來似有些奇異，我想真該同嫁一才郎。」
	夫人聽說唔曾答，只見叔錦行來已在旁。
	竊看新詩
	不知他有何言語。且誦雙鬟轉繡房。凌煙便對多嬌啟：「先間亭上飲瓊漿，白生題有新詩句，話系來吟嗰嗲白蓮香，揩來貼在池亭畔，我地老爺稱贊極非常。哩下我姐大家無乜事，唔好出園去睇嗰詩章？」映姐聽罷稱：「系嘮！又妨撞著這魔王。知佢做人多費氣，一時惹出事頭長。」麗姐答言：「真系怕！不如唔睇幾高強。」唔想綺琴在側忙聲稟：「姐罷佢正食成死忌轉回窗，如今有乜還唔睡？估佢夢見乜的阿公講幾場。」凌煙亦答；「生真醉，定然睡了姐休慌。況且今晚月圓天又暑，唔好出園消遣去乘涼。」二嬌聽罷雙鬟語，大家齊就出香房。
	苔經細屐留痕淺，柳拂輕衣度影長，遮遮掩掩穿芳徑，入園已到小亭旁。只見月光正射亭邊去，盈盈照著一詩章。
	兩姐行來忙共看，字敲珠艷句蘅香。你我輕輕吟一遍，唔想憐才人已動肝腸。麗娘看了開聲道：「才華如佢亦非常，不即不離清雅極，且又深情無限在中藏。句句暗關嬌與我，話人撩佢兩頭忙，分明以物將人比，又話踏青曾見在橫塘。我想此生心意內，牽情近日已成狂，滿腹私情無處訴，故此盡寄愁懷入短章。」映娘微笑回嬌話：「大抵英年多有這心腸。」
	凌煙時即稱：「嬌姐，就話白生果系已成狂，先者席中曾見佢，似覺淚流就要到腮旁，若非當下人多眾，佢地定把呆來講一場。天賜老爺教佢吟詩句，佢就揩詩比我兩嬌娘。我嬌既嘆他才好，唔好姐亦揩來和一章，一來答佢詩中意，二亦見姐唔同俗女行。」麗娘更有詩中癖，因語同心姐映娘：「我地大家吟一首，就系步他一韻亦何妨？」映姐笑聲言領教，便叫丫鬟回去取文房。
	園亭步和
	凌煙聞命忙移步，二嬌時就細思量，無言對著蟾光立，共覓新詞賦六郎。正系倚月敲詩聲帶冷，對花安字句留香。
	恰好二家詩賦起，凌煙亦已到花旁。揩來筆硯和箋紙，遞與多嬌兩位娘。就同對月將詩寫，只見語出佳人便不常。並蒂白荷次得「忙」字
	何必雙棲羨翠鴦，並頭水殿有明妝。
	圓圓月曬同心冷，娜娜風驚偶語忙。
	掌上依稀回兩燕，池邊恍惚對三郎；
	多情卻賺西來蝶，不肯東飛向柳塘。
	裴麗荷稿
	休疑雪藕是鴛鴦，幻向池頭作玉妝。
	緣到自然成個對，靜來全不著些忙。已如虢國帶秦國，複似劉郎偕阮郎；
	怪得影單人白日，尋看頻自到銀塘。
	何映荷稿
	向月拈將來共看，只見映姐忙聲叫麗娘，就話：「生在第三排次第，做乜同心就想對三郎？」麗姐聞言忙罵道；「同心何以咁災殃！我們但用荷花事，誰管人居第幾房？唔用擔埋來笑我，只怕同心你系咁心腸。」綺琴時見佳人語，佢就笑稱：「兩位姐嬌娘，姐你大家都免笑，等我都將你做嗰詩章，揩來都貼亭邊去，等你大家都去對三郎。」凌煙拍掌呵呵笑：「你個細蚊言語亦參詳，你今尊庚年十二，咁久放來系哩個屁香！」二嬌聞語思思罵，唔想白生蕩出在花旁，總為嬌聲夜靜聞來遠，故此驚起耽愁孤客解尋芳。二嬌時見生來到，大家隨即避身忙。
	二婢尋箋
	白生只話行來載，唔想花神偏要惱三郎。就畀花樹花根來摜倒，登時跌直在花旁。起得身來人已遠，空系惹人蘭府尚留香。帶恨便從亭畔睇，只見石凳詩箋有兩張。執將月下方來看，唔想入耳欣聞笑語狂。遂即卷來籠入袖，走埋幽處把人◆𥅾。見系綺琴共起凌煙妹，花屐匆匆不住忙。行來兩個偷官道：「我估嬌嬌先者那詩章，阿白定然揩去了，如今點得畀還娘？」就時轉過花亭去，果然唔見在階旁。空餘彩筆和端硯，只語揩來回報兩紅妝。
	唔想白生走出來攔住，叫住阿姑兩大娘：「妹你咁夜到來做乜嘢？唔好將來說過我知詳？」凌煙一見生來問，開聲便答白家郎：「先者石間箋幾塊，我嬌內寫有詩章，因避秀才行得速，唔曾帶得轉香房。哩下我地來尋唔見了，估系秀才揩在袖中藏。千萬賜還奴轉去，唔時恐惹事頭長。」
	白生聽說微微笑：「妹你憊懶分明似惡當，你家兩姐吟詩首，不才點得到包藏？做乜白日將人誣做賊，睇來妹你實唔當。妹罷偷詩我實唔多愛，第一兩字偷香極在行。」凌煙煩惱回言答：「秀才你莫咁災殃，在這讀書唔識禮，做乜聲聲講個臭和香？你莫把人詩密了，重來咁樣舌頭長？行開等我回家去，報與夫人佢主張。話知相公來親取，有乜秀才你重敢收藏？」
	計賺傳書
	白生聽罷忙聲答；「妹你咁刁真正得人狂，開口就揩相公講，唔信相公就系食人王。由你去歸同佢講，詩亦唔憂奉轉娘。」便向袖中輕一探，就時取出笑揚揚：「哪，此系妹你兩嬌詩章了，實唔畀你轉香房。等我留在書齋來貼睡，當作你嬌偷共我同床。日又眠時夜又困，就系睡濃都不放嬌娘。」
	唔想綺琴心忽偷生計，佢就悄從背後奪來忙。搶到叫聲唔怕了，如飛遂即走返房，便揩這卷雲箋紙，抖氣呵呵遞過娘。
	映姐接來將一看，只見雲箋一幅雪般光，包起一個錦封花折柬，全唔見有乜詩章。著驚便把丫鬟罵，叫言：「你膽實非常，咁久為何唔識法？做乜替人來做小紅娘？」綺琴時見佳人罵，佢就石獅咁笑啟言章：「姐你哩回真趣呀！做乜疾牙把我鬧聲揚？唔通話我有功搶到詩回轉，故此畀我來升乜小娘？」
	映姐就時將邊柬，擲來桌上叫聲忙：「你果有功該賞你，快近前來奉面湯。」凌煙時就行來看，唔想系個錦字緘愁書一方。就話：「死嘮我地著他欺騙了，請娘息怒聽端詳：先者大家園裡去，收取詩箋轉繡房。誰知系著人揩了，我地問他求敢畀還娘。佢就細從衫袖裏，探來拈著笑揚揚，叫聲此系嬌詩了，果然妙句壓土響耳旁；重話揩轉書齋鋪席下，當嬌偷共佢同床。重系綺琴悄到他身後，搶來才得轉香房。點知佢系牢籠計，一時陳人傳佢到紅妝。」麗姐聽言稱：「咁怪！等我拆開來睇乜災殃？」遂共映娘忙拆看，已見滿紙春心墨裏藏。
	白蓮百拜
	二荷小姐簾下：
	蓮讀《小青集》，至「人間亦有癡於我，何獨傷心是小青」之句，不禁為之掩卷低徊而嘆。以為世之美人，有小青之才，未必有小青之色；有小青之色，未必有小青之才。即有小青之色，也未必有小青之情，因於月下燃香煮茗，剪花張琴為文以吊之。蓋惜其才、色與情三美並萃，為今美人之所莫及。
	越明而行春溪上，忽於橫塘得遇兩小姐簾下。臉如芙蓉，嬌嗔絕世；腰嫌楊柳，軟不猶人，其香艷風流，即小青複起，無以過之。及歸，而蹤跡仙源，複聞兩小姐簾下，錦繡心腸而才高詠雪，大非小青可似！僕時私心竊謂簾下之才，簾下之色，既已凌駕小青而上，想其芳心所抱而柔情固結，斷不或出小青下矣。
	孰意我心匪石不可轉也。以語其情，乃與小青異，豈簾下以天仙化人，目無下上而竟爾忘情有如太上耶？
	然情之所鍾，正在我輩，僕固不能不哀哀然向簾下而陳說其情，且哀哀然而並望簾下以情者。蓋情之一字，小可使癡，大可使死。如僕自游春識面以迄今茲，其於月夕花晨，風朝雨夜，覺休文病室，有鬼常侵，平子愁城，無兵可破，心忽忽而意搖搖，情之所絆，若衣敗絮行荊棘中，未有不步挂牽。所以然者，誠以簾下國艷天姿，或白壁錯投，明珠暗擲，則佳人皺眉於命薄，才子扼腕於緣慳。而香閣蘭齋，正所謂「天長地久有時盡，此恨綿綿無絕朝」。僕是以不能不哀然向簾下而陳說其情，且哀哀然而並望簾下以情耳。倘肯以色自珍，以才自愛，解情而憫，其情許盟於花。訂盟於月，言傳鸚鵡，複惠好音，俾佳偶克成，終身有托，則賦傷心之小青，不得擅才色與情之美於前，而千古風流案上，借是又得美談矣。臨楮涕泣，不知所云。
	蓮百拜
	兩嬌看罷頻含笑，只見麗姐開聲道：「怪哉！你睇佢淚泣點點皆成血，心字行行不貴灰，滿箋盡是支離話，有得咿嗄咁退財！」映娘帶笑稱言道：「世人多有咁癡呆。只要我心清似冰壺月，唔惹紅塵半點埃。你就錦書訴出千般恨，有耳唔肯聽佢哀。獨系嗰張詩稿他拈去，此事分明惹禍胎。若得詩回還我地，管人唔懵憶天台。平生不慣相思苦，誰識愁文婉轉回？」私語喁喁唔覺久，譙樓忽送二更催，大家隨即尋安置，唔想轉眼天開日又來。
	若雲邀玩
	停言莫講閨中事，且說多愁白秀才。自從賺得梅香女，為傳錦字到天台，一心只望嬌觀見，解情憐惜客悲哀。亦將密意書鸞字，早晚差人定送來，指日花邊和月下，與嬌一定就埋堆。誰想書傳到有旬多日，望斷長天雁不來。做乜人在深閨情咁薄，全無消息到書台？莫是綺琴癡婢子，將書摜落地塵埃？莫是帶歸香閣內，唔曾敢遞與嬌開？莫是我嬌雖看了，當做為閒不我哀？歸鴉空對庭槐影，不見多情一字回。正系清酒解愁何日醉？待花消恨幾時開？寂寥對影空垂淚，叫我無主相思倚靠誰？淒淒只覺愁無賴，佢就剪紙閒將恨字裁。欲做「無題」詩十首，只話等人便又寄妝台。唔想僅可吟成三四律，吠花忽見犬聲催，眷驚隨即將文畫，揭蓋收詩起看誰。
	舉目一觀人已到，乃系若雲無事探奇來。叔錦嗰邊時聽得，披衣佢亦出相陪。茶罷若雲輕啟語，就話：「時文近日亦奇魁，天下宗師新考巷，書坊昨己列成堆。我今因此來尋你，共往新街去買回。」叔錦答言：「我亦要。」所以大家遂共出門來，打在鎖香園口過，唔想花間有女共徘徊。
	搜取詩箋
	映娘花裏偷髒見，叫語同心：「你睇誰？」麗姐轉頭輕一看，飛香時就把言開。說聲：「錦弟同阿白，共起這個唔知系乜誰？大家定去閒游了。想要好久方才正得回。哩下趁人唔在屋，正好去把我們詩稿搜返來。」聽語映娘如有悟，就話：「系呀！尋詩吟事果然該。」遂忙偷問凌煙婢：「這些曾否帶將來？」凌煙點首稱云「在！」因就共移香履印香苔。大家入到書房裡，就把白生居止問將來。綺琴帶轉朱欄道：「嗰處哩頭就系佢書台。」
	嬌遂共前來看，只見窗前緋挑細打開，琴從玉案橫斜放，書在香筵亂堆，紅雨落瓶花半謝，紫煙籠榻帳輕垂。粉牆貼上皆詩面，又見占噓心字已成堆。綺琴一見台中篋，佢就忙忙捧過抄將來，搜出一箋揩在手，就話：「兩個多嬌你睇來。」映娘見是非原物，執起依還放在台。秋波頻把凌煙看，唔想乖覺丫鬟果靈才。即時會了佳人意，佢就細把生床獨搜來。回頭忽喚何嬌道；「果然在此咁奇哉！佢就真正揩來貼席唾，天殺魔王咁退財。哪，哩張唔系原詩乜？好彩於今搜得回。」映姐接看稱：「妙呀！免得留在人間惹禍胎。」裴嬌亦即前來看，就話：「得佢返來尚怕誰？」唔想花影亂中人影過，失驚忽見一人來。兩姐以為生轉了，閃身時即就奔回。那人見得嬌回避，頻頻笑語把聲開：「笑喚麗荷賢表妹，何故如斯避不才？」麗姐聽言回眼看，始知佢系蔡之枚。正色就時忙語道：「我地唔曾知道表兄來，心上以為他客至，所以忙忙就咁亂奔趨。請兄且到書廳上，待報家君出奉陪。」語完遂共何嬌姐，玉步輕輕遂轉回。
	之枚算計
	主與婢，已潛身，引得之枚如醉企花陰。細想麗娘兼映姐，生來果然系精神，記得嗰日清明三月節，踏青曾至我園林。彼時我即思量矣，獨系莫能下手以傳心。總之系佢地做人多正大，空系教我海棠西想到於今。就時行入生房去，只話坐下然後轉回身。唔想睇見案中箋一幅，離離內寫有詩文，即便拈來輕展看，佢就唔◆㕶◆〈口吳〉山亂讀云：無題其一
	誤識嬌鸞小鳳家，時時彈淚與窗紗。重雲易鎖當樓月，孤蝶難尋入境花；
	眉似碧山虛晚翠，頰如紅玉更朝霞。
	竹枝歌遍無人聽，空撥沉灰自煮茶。
	其二
	香溫玉軟竟何如，石氏徒言有綠珠，
	簾下笑聲金莫買，窗中愁字筆難書；
	明花媚柳憐春半，亂發橫釵憶夢餘。
	安得借來生霧履，凌煙飛到碧雲廚。
	其三一度尋思一斷腸，門深真個賺蕭郎；
	不逢密約傳鸚鵡，徒在疏簾鼓鳳凰。
	風急芭蕉愁曲檻，月沉楊柳怨橫塘；
	邇時最是關心處，梅雨絲絲暗短牆。
	其四
	書簽在架已封塵，空是勞勞著怨新。
	秋水憶回臨去眼，春衣思轉欲藏身；錯拋豆子疑飛淚，誤聽鶯哥似喚人。
	愁煞綺琴挑不到，兩眉空作半年顰。
	讀罷忽然頭亂點，就話：「怪得先時人向此中臨，青友個奴該死也，你睇花箋好個斷腸文，想人亦有他情矣，獨系得睇仍然未得吞。故此親切言之而有味，想佢其間之際已難禁。虧我憶之多共少，誰想空空如也總無能，唔知死酒頭著佢先嘗了。我就斷不干休放了人。」眉蹙下時心又想，忽稱得了笑吟吟，將計不如來就計，正好就將詩做我冰人，俟我回家尋個風流使，揩詩送過二嬌身。話系白生央我來傳遞，睇佢兩個斯時柯所云，若然得彼真消息，我則風流焉有不如心？隨即將詩懷入袖，就話且回書館細思尋。
	檢閱回書
	舉步匆匆回轉去，唔想生同叔錦就回身。歸到住煙亭上去，笑揩幾部買來文。坐來遂共同披閱，只覺風氣年來又一新。攤開正欲來同折，只見一個小廝來請錦郎身。
	叔錦見呼時就去，空系剩生獨自對花神，寂寥只覺添煩惱，佢就丟書唔折起游行。行近碧欄輕一看，只見滿徑香苔盡屐痕，去跡來蹤深複淺，登時想起細思尋。痕留苔上誰家屐？纖巧看來實可人。莫是先間我買文章去，兩嬌賜顧到花陰？香徑行經苔蘚軟，系佢輕輕玉步印來紋。恨我早間緣分薄，便就唔能親接姐佳人。若話在館得逢嬌賜顧，等我清茶牽盞亦甘心。哩下滿階屐跡空遺恨，人入重簾竟莫尋。想來不覺生悲咽，佢就盈盈珠淚忽沾襟。
	轉身遂把書收拾，只話返房抖下免傷神，唔想入門就見這個裝文篋，打開抄得亂紛紛。忽記有詩收在內，只話揩來還有續愁吟；唔想篋內花箋皆搜過，全唔見有這詩文。佢就估系兩嬌揩去了，心中時又自思云：我想此詩嬌若親觀見，有乜重唔解意可憐人？等我亦把佢詩來睇下，我就當作同嬌對面細講論。即時行近床邊去，揭起龍須席細尋，唔想嬌這詩箋唔見了，睇見一封錦字疊同心，著驚執起忙開看，只見滿紙香飛欲醉人。
	裴麗荷書
	昨閱錦書，覺至情入人，能使粉愁香淡，花怨紅消。
	然君尊旨，蓋責鄙與映荷，謂其不解人意；抑知在映則然，非所論於鄙也。
	憶鄙白君喬裝珠女，親舉玉趾，賁我寒閨，晤言以後，雖月好珠簾，香鉤懶挂；風清玉簟，繡枕慵欹；而鬼病牽人，每為瘦怯。及家嚴知君才高八斗，學貫天人，遽以世好通家，輕延至舍，俾錦弟得借開茅塞；而君亦遂惠然肯來，倚徑桃花，且歡破窺人之面，臥池柳葉，猶喜開對客之眉。況鄙以鍾情所屬，能不「既見君子，我心則降」耶？然猶欲待蹇修，仍慚自獻者，則以姊姊映荷，常依左右，恐李下生譏，瓜田見議，是以口將言面不敢，步欲進而猶疑耳。然則如尊旨所云；「我心匪石，不可轉也」，「而竟爾忘情，有如太上。」鄙誠否否。茲來教諄諄，意欲與鄙向月邀盟，倚花結誓，而鄙柔情益不自固。
	適映近沾寒症，未晚即寢，因使婢子凌煙，複言宣意，敬期入夜，共到園亭，以悉所私。倘其報可，鄙將掃徑除花，延佇祗候，但不知「彼君子兮，噬肯適我」否？謹此敬複。
	裴麗荷襝衽百拜
	生詞畢，喜如狂，叫句麗荷姐姐我嬌娘！怎知你亦留心事，錦書偷到我蕓窗，特約花間同發誓，叫我夜間入到佢花房，篋內詩箋都系嬌揩了，哩下狐疑唔在更思量。
	將書遂又從頭讀，複去翻來讀幾場，暗又忽然偷說道：真系千古多情是雨娘！做乜映娘做人情咁薄，慰我全無紙半張？怪得麗娘笑佢唔知意，真系過在聰明唔在行。想我共起麗娘相會後，有乜就肯來頭咁白放敲娘？如今且整偷香手，夜到花前學阮郎。揩書遂即忙收拾，只見庭樹留鴉日已黃。
	樓中豪飲
	書館事，且停編，回文更說兩嬌仙。
	時值大家茶飯後，閒談同坐在樓前，此時只見凌煙婢，笑呼麗娘細開言：「奴正夫人房裡去，著我偷得荼◆䕷酒數樽，況且又系綺琴生忌日，我亦備有些肴在繡簾。哩下敢請我嬌樓上去，一齊共佢慶壽向瓊筵。」綺琴聽得稱：「真好！做乜這般多謝姊凌煙？」就時請起多嬌姐，共登樓上把杯傳。映娘坐下微微笑，就話：「啞酒從來我懶沾，唔好取副色來行下令，我地大家豪飲到明天。」聽語凌煙忙去取，就俾綺琴監令在旁邊。酒行數次人將醉。佢就呼紅喝綠各紛然。時又輪當裴姐擲，只見三六雙麼一四連。映娘睇了頻呼道：「好個◆𧍧◆〈蟲麻〉懵大仙，你休兩眠睜睜將姐看，唔止倚花人懵望天孫，算起數來該五注，快斟令酒請嬌完。若有一些唔飲了，我就大大將來罰令官。」綺琴忙便催嬌飲；「請姐修心當可憐，唔飲一時將我罰，點好難為我令官？」
	聞說大家都笑響，白生時已在花園。聽來只覺心頭癢，就欲走返樓上會嬋娟。硬著粉壁一重來隔住，所以唔能偷步入重簾。此時聽得難禁抵，真系心慌意亂口難言。搖搖忽又偷思道：書中曾說實根，佢話映娘近者沾寒病，故此傳書約我到花軒，哩下做乜映姐尚能來飲酒？睇來此事己虛然。我想兩嬌原是多奸計，只怕系來教我食江天，側耳就時忙又聽，聞得樓上頻呼載酒添。又聞麗姐時稱道；「我地豪飲何妨學八仙？直須飲到明朝去，定個輸贏心正甜。」生聽此言稱：苦呀！做乜賺人孤立在花前？只管聲聲言飲酒，似賽心上全唔有哩邊。真又中人奸計了，只系情浮空自到花前。雖知好約成春夢，佢重唔能舍得就回旋。
	坐向石台還又聽，此時已有二更天，忽又得聞樓閣上，恰如映姐細稱言：「我實今宵唔自在，酒杯唔敢咁留連。凌煙快去將衾枕，不若搬來就在此間眠。」生時間說心偷喜，映姐果系病相纏。我估麗姐要等她睡熟，正敢偷身出繡簾。我地只著堅心來等候，免教錯過好良緣。佢就等敲又一更頭久，只覺樓中已寂然，心上以為裴小姐，定然赴約就來園。唔想細聽多時還未到，空系夜靜寒莊冷覺添，就知人實唔來了，含愁只著轉窗前。
	懸挂色牌
	歸到書窗輕坐下，孤燈挑盡不成眠。轉想先間嬌兩個，呼盧擲色在香簾。哄人成夜花間企，萬恨千愁未易言。因把串花名與字，數來閒度夜如年。第一恨點最愁人不到，所以平步唔能得上天，刻漏聽殘更上鼓，做乜銀畀圍嬌竟不前？只望佢似雙龍來出海，我就錦裙攔住佢頭先。繞屋共嬌行入去，就似無數蜻蜓任我拈。解下大紅雙結帶，二姑教佢把蠶眠。哩下巫山十二知何處，空系落花紅滿小階前。
	記得春分晝夜那時節，曾同二士入桃源，隔子眼將嬌睇見，好似九溪十八洞中仙。劍行十道回家後，只話魚游春水寄雲箋，共嬌做個鴛鴦配。閒學雙飛燕入簾。唔想緣裏正愁人不識，密靜音書未易傳，扭碎梅花心亦碎，望窮只雁怨霞天。細想二郎五岳都朝遍，做乜我就索系孤舟撐不前？因此就為禿爪龍行去，臨老花叢去遇仙。桃紅柳綠撩情處，只話雁銜珠到佢香簾，誰想群鴉噪鳳將人困，愁來似火煉丹田。
	此際如同折足雁，縱有大紅朱嘴亦難言。玉洞桃花唔得折，空系血淚頻飛紅映天。感謝寒鵲爭梅逢驛使，弄得個正馬將軍替我傳。因此嬌就哄人鰍入菱窩裡，叫我蘇秦背劍到花邊。踏梯望月將牆跳，等佢金串花開與我言。
	此時細展烏龍眼，只話睇我龍虎風雲就到邊。唔想觀燈十五成虛約，梅梢月落總唔圓。綠暗紅稀人不見，空系頭擔五岳懵朝天。我想一歲之中二十四氣，回頭十月小春前。又怕火燒梅易成枯槁，老去翻成公領孫。古道貪花不滿年三十，有幾十八青春學士年。春事若過三十六，只怕六宮粉黛不如前。若系櫻桃九熟當時候，五龍該就吐珠傳。有乜在世不同人處世，就畀三綱共起五常捐。哩下點能金菊芙蓉對？我就側插花枝到佢邊。就揩一把七星劍，劈破蓮蓬免挂牽，共嬌來弄孩兒手，尚要佢們俱占五經先。天地此時交泰了，將軍挂印就團圓。

《卷三》
	湘廟卜婚假托傳詩差鬟探問
	得情歸報私論藥方訪玉回窗
	主婢私談悶懷寄詠拋詩假約
	被哄遇生月下盟心議選東床
	裴爺起用差鬟話別爭元下第
	卻婚被黜辭親上京聞報驚疑
	湘廟卜婚
	想去想來唔覺久，唔想漏盡鐘鳴已曉天。一見雪桂起來伸下懶，向生時就細開言：「做乜秀才夜夜都唔睡？寧可白日疲疲又去眠。」書生見得難回答，空系大氣抽來望碧天，雪桂實知人意思，佢就微微咁笑又開言：「我想秀才自到花溪去，踏青回轉在窗前，嗰時你就唔歡喜。你就日夜耽愁少自然。人話湘妃娘媽多靈聖，忒多人去把香拈。你今若有難分處，唔好走去祈求一紙簽？」
	生見家童言共語，就時觸起在心田：細想與嬌相識處，系在花溪古廟前。湘君既系多靈感，就該去問我姻緣，睇我幾時正得如心意，免得迷迷空度日如年。因就開聲呼雪桂，叫他跟尾去求簽。
	心既急，步還忙，一程來到廟之旁，入到廟中來一看，只見香煙如霧燭輝煌。生即向神忙下拜，複從階下啟言章：「小子名蓮身姓白，近城家系住東方，事因嗰日清明節，來游此地踏春陽，忽於隔水花亭上，得遇如花兩女娘：一喚麗荷裴是姓，—為何氏映荷娘，國色果然塵世少，入眼平生僅一雙，弟子因之心妄憶，欲求為配結鸞凰，唔知天上姻緣薄，赤繩曾否系三郎？弟子敬來求指示，伏惟明白賜端詳。」祝完便把簽筒叩，一枝就跌在身旁。檢起就將簽語睇，唔想讀來特緊意茫茫。
	婚姻簽
	沼邊思得藕，覓取休停手；
	若要見蓮時，須逢四十九。
	生閱畢，轉情牽，叫聲菩薩這靈簽，覓取既云休住手，此中想系有些緣。做乜說個「須逄四十九」，許我方能得見蓮。
	此句睇來真費解，偈頭真系惡參詮。幾度思量唔解得，謝神只得就回旋。
	歸窗遂即將簽語，閒行偷算在花前，忽然只覺皮毛冷，思尋就枕暫安眠，誰知昨到花前去，感來寒氣已相淹，遂即染成為一症，沉迷幾度覺煩連，自是病敲成半月，紅樓人總不知天。
	假托傳詩
	一日二嬌當曉起，大家同倚鏡台前，巧樣梳成樓上髻，真系滿面新妝亦自憐。映姐便從樓下去，尋花轉到小亭前。
	只見素馨白滿朝來樹，粒粒如珠帶露圓。繞欄摘得香盈掬，佢就笑把銀絲串作連，欲戴上頭還住手，唔想嬌來驚起婢凌煙，帶笑一肴稱語道：「姐你風流真賽月中仙，真系艷態只應天上有，怪得人唔長為姐情牽。想起我嬌前半月，就畀一書假做麗娘言，貪圖哄嗰瘋癲鬼，等佢懵浮成夜在花園。做乜近來唔見他聲氣？我估佢好無氣死在花前。」
	映娘聽語方思答，唔想麗娘時就到身邊。叫語問心：「真個怪！做乜就唔死爛嗰瘋癲？先時嗰個紅阿嫂，揩來一幅錦雲箋，內寫『無題』詩四首，話系自生教送到我邊。叫人把佢詩來和，免得佢苦吟空白嘆長篇。我想此生真無味，做乜亂教人到我香簾？況兼這個紅阿嫂，此人平日極蛇癲。因此我地多氣惱，將詩撕碎擲花前，紅嫂見人威已作，發狂時便走回旋。」見語映嬌忙說道：「做乜佢詩肯叫佢來傳？」凌煙偏解生疑惑：「姐你先時嗰幅箋，如今撕爛拋何處？等我尋來睇過對嬌言。」麗姐叫人忙去取，就時尋轉共觀瞻。凌煙一見頻含笑，叫聲：「佢果系成癲，你睇綺琴著佢都吟到，又來波及我凌煙。記得大家嗰日尋詩稿！綺琴曾在佢書軒，把佢書篋來亂搜，尋來正見哩張箋。時遇蔡家公子到，故此慌忙未暇帶將旋。哩下話教紅嫂來傳遞，只怕事有蹊蹺未易言。」
	聞說映娘時便道：「唔通蔡生偷了轉窗前，如今特地教紅嫂，畀佢傳將到我邊。貪圖探取消和息，等佢執來做証好瘋癲。」凌煙帶笑頻稱道：「姐罷十分估有九分然，況且白生做事機關密，做乜私情肯用此人傳？」麗姐聽言稱：「易事，你地偷閒今到佢書軒，這事若然真系佢，有乜唔該來共你相言，真假就時明白了，狐疑何在挂心田？」即忙吩咐凌煙婢，去探真情轉畫簾。
	差鬟探問
	鬟領命，出香房，舉止溫存見大方，正系行拖花屐尋常事，那管人家有斷腸。轉入鎖香園裡去，就打橫門悄步到西窗。躡腳就時偷眼望，只見寂無人影在書房。滿徑落花全不掃，避人啼鳥踏枝忙。潛身便到生居處，只話細將消息問三郎。唔想推窗望入人唔見，只見雪桂從中嘆氣長。手揩一幅鮫綃畫，叫言：「此系害人王，我的秀才因為你，哩下病成就要『烏之將』，做乜重叫我來揩轉去？唔通秀才真要為她亡！」凌煙聽得心驚異，只話偷從暗處把人◆𥅾。唔想雪桂忽然身一轉，就時睇著叫聲忙；「噯呀！阿姊乜風吹你到？等我趁時說過姊知詳。我地秀才因你多嬌姐，如今病得咁心傷。前月接回家裡去，沉迷一發覺難當。
	唔系哭時就系笑，顛顛倒倒得人狂。算來今有十多日，硬就有人敢去說知娘。」凌煙時就稱言道：「做乜疾牙病得咁狼◆〈犬康〉？唔好請個太醫來下藥，等佢調和身體就還常。」雪桂答言：「虧你話，秀才一日何曾脫藥湯？獨系醫官唔識相思脈，內外空傳佢大方。哩下所求阿姊你，回歸話報兩嬌娘。睇佢有乜方和法，或者能醫我地秀才郎。」凌煙見語微微笑，就話：「這病原來無乜藥方。古道相思無藥治，虧人空自為花亡。」轉聲遂又將言問：「你揩個卷乜災殃？」雪桂答聲；「休講佢，哩紙東西就系活閻王。」因此展開畀佢看，只見凌煙頻叫退財忙：「做乜畀我大家形共影，寫做丹青畫一張？怪得我地精神都減了，誰知總在哩頭藏。此圖果系誰人寫？得知人系咁容光。」雪桂笑云：「青友畫，系佢嗰枝筆仔寫你眾仙娘。佢自嗰日踏青歸屋後，就著我地老爺監了在書房。唔能出得尋酥食，故此佢就畫出丹青畫哩張。日夜畀來偷拜懺，唔止觀音咁樣奉承娘。今為病敲回屋去，唔曾帶佢轉家堂，哩下叫我特來書櫃里，偷偷取出帶回窗，等佢時常來睇下，當為嬌在佢身旁。死時就畀來陪葬，免得陰間無伴見淒惶。我想秀才真懵了，唔知點得佢安康。此畫若然揩轉去，只怕又添一帖藥來嘗。不如畀火來焚罷！免得秀才睇著又悲傷。」
	凌煙時就回言道：「算來唔在火焚將，正該畀我揩回去，等我有些話柄好商量。」雪桂聞言稱：「系呀！就畀姐你帶佢轉香房。」文氣滔滔還又說：「阿姐你其間之際莫遺忘，正系性命在乎嬌手上，便中勞步到花旁。」
	得情歸報
	凌煙點首忙移步，就入紅閨見姑娘。麗嬌時見她回轉，頻頻笑語就飛香：「你今出到書齋去，可曾睇著這魔王？這事可曾明白否？可曾還有乜言章？」
	凌煙見得佳人問，佢就緊蹙眉頭覺慘傷。叫聲；「先那傳書事，姐罷果然唔系白三郎。婢今出到書齋去，聞生抱病已回鄉。空系得逢他雪桂，來收書籍轉家堂。我就即時將佢問，佢話；『秀才病得極心傷，今已數來將半月，唔想日深一日轉非常。迷迷懵懵顛還倒，時時含著淚汪江。有時就系嘻嘻笑，共起呼嬌呼姐又呼娘。哩下一家大小都寒了，都話恐佢殘命難挸哩月長。』婢時問佢：『因何故？病來致到咁狼◆〈犬康〉？』佢話：『總因一幅鮫綃畫，內頭畫有幾嬌娘，挂來該處常偷拜，引得陰司駙馬到纏郎。』我見佢言知趣事，因而問取看端詳。佢就細將書櫃忙開鎖，取出美人畫一張。接起展開忙一看，唔想睇來果系趣非常。我因奪了它回轉，姐哪請開一看就知詳。」
	遂即遞將嬌展看，只見綺琴時就叫聲忙：「嗄！你睇佢倚台對鏡來伸懶，唔系我地多嬌小姐映荷娘？噯呀！嗰個企在側邊還又怪，唔系麗娘姐姐咁容光？死嘮！你睇卷簾人就如同我。嗄！你睇凌煙似賽探花娘。嗰◆𠸯花草描來都好樣，系誰畫得咁災殃！」兩嬌聽說心如醉，空系默對春圖意各忙。你睇我的我睇你，唔知心上點商量。忽見麗娘抽個氣，行來輕倚碧紗窗。叫聲：「映姐同心呀！我想此生真個系魔王。今若病來成咁樣，只怕風聲露出外頭揚。」映姐接言稱：「系嘮！你話想起教人點主張？世間若有神醫在，我就願出金錢買藥方，送與那人來食好，免得出乖露丑咁張揚。」
	私論藥方
	凌煙時聽佳人語，佢就笑呼：「賢姐未知詳，姐果有心求妙藥，唔在尋醫問外廂，唔在遠尋不死草，亦唔在求仙借用返魂香，唔在人參來益氣，逐寒唔在用於姜，唔在當歸來補血，防風唔在用檳榔，唔在化痰尋貝母，健脾唔在用飴糖，唔在定魂求琥珀，祛邪唔用鬱金香，唔在止驚求遠志，延年唔在乜昌陽。若然真話來醫佢，此生起步就調良。」麗姐聽語微含笑，就話：「凌煙你這懵天娘，藥草千般都不用，唔通秘傳你有乜奇方？」凌煙笑道：「差唔大，只系要求兩位姐紅妝，曾聞我地阿婆話，如今尚記在心腸。但凡人染相思病，醫治從來無藥方。只就從佢嗰個相思個，求她著睡汗衣裳，取去就時煎水飲，真系好過仙人活命湯，我想白生病亦唔因乜，哩下嬌嬌若要佢身康，唔好畀件汗衫佢煮水，或者飲罷病亦就離床。」映姐聽言稱：「大話，有乜汗衫醫得佢災殃？若還真正能醫得，我就挽我同心姐麗娘，求取貼身衫一領，就時送過佢煎湯。」
	裴小姐，聽言陳，佢就叫浯：「同心你盡新。知道你地身中無嗰件，定要生借方才畀得人。」佢話得映嬌無語答，感得挑笑梅香有綺琴。吟吟微笑頻稱說：「姐罷兩家唔在咁頻淪，不若一個就將衫一領，揩來送與秀才身，等佢煎水就時來食好，真系修心好過念經文。」凌煙就話：「綺琴你，此說分明合我心。我想嬌今既肯為菩薩，做乜重惜一件衣衫不救人？哩下所貪佢病登時好，只系一人一件極平勻。假如醫得沉痾起，亦就免致風傳出外聞。」
	聽語二嬌方欲答，綺琴呼道錦爺臨。唬得大家忙閉口，空系如癡如醉各沉吟。
	訪玉回窗
	停語其言閨內事，西樓且道紫娘身。聞生染得相思病，佢就懷人無日不關心。屈指俄驚將半月，生死存亡總未聞。只話過門去候多情病，又妨佢格老嚴親。故此避嫌唔敢輕相問，空系日日愁思對白雲。
	一朝倚鏡方愁坐，只見一個瘦損懨懨客到臨。紫玉失驚忙一看，睇來就系白生身。佢就笑語頻頻呼：「命呀！做乜郎你病得這般深？你系幾時方好了？硬就教人無日不操心。」白生抖氣方回道：「噯呀！妹罷幾乎唔得見嬌身，如今好似重生過，坐下方才對你陳。」紫娘取椅忙教坐，佢就扶著肩來又問云。叫聲；「你那多嬌姐，亦知君病定唔曾？你這病根因甚起？估系相思因為佢勞神。」白生微笑徐聲答：「妹罷真系無益相思易壞人，嗰日病來都懵了，你話何難就去見閻君？若唔得我凌煙姐，我想十條命亦當虛文。感謝佢地施巧計，就共映娘求到汗衣襟。偷畀我地來煮水，飲敲才得醒神魂。哩下僅可幾朝身覺好，唔想惜花又動往時心。如今正要回書館，所以便來講過姐知聞。』說完遂欲將身起，紫娘時又把言陳：「你今若轉書房去，我想月下花前定遂心。只系身體自家多保重，莫來過度又傷神。君今病得多消減，唔比前時一半分。莫話我地言詞多粗率，須知這句是情探。」
	按語白生稱：「領教！」相辭時就慢抽身。
	別了紫玉返裴府，只見叔錦相迎笑語頻：「哥罷你地病來成咁久，畀我草窗閒卻近來文。哩下哥你好敲來我館，只覺四圍花木亦精神。」白生笑謂：「休言重，微恙何勞挂弟心？渴想雖耽司馬病，懷人我亦慣消魂。」相攜便入書齋去，就將斷簡殘編又細論。唔想「者也之乎」非艷句，顏曾思孟是賢人，睇來只覺難消遣，空系想著來如春夢去如云。
	主婢私談
	白生自從回窗後，人在紅閨亦已聞，只話安排心事傳幽客，又怕洩漏春光與外人。一日麗娘心覺悶，佢就睡來聊且遣消魂。凌煙便曉人心事，低聲因共映娘陳；「麗娘日日惟思睡，只覺粉消香冷好愁人。就系姐你花容近日多消瘦，真系減卻秋波一半神。唔知姐你因何故？硬就大家都系咁消魂。我想白生為姐耽愁病，如今正得稍精神。哩下堅意若還唔睬佢，只怕為姐傷情病又侵，誤佢做個相思鬼，問我嬌娘點樣得安心？況月女慕男才從古道，唔信鍾情我地獨非人。姐罷誰家明月能離論夜？何處東風不嫁春？鴛鳥水邊交頸宿，女蘿絲附木瓜身。我想佳人若系無才子，虛度韶光在世塵。」
	映娘時見凌煙語，佢就回頭一看麗娘身。只見貪睡海棠猶未醒，輕輕因就把言陳：「你話客館有人長抱病，怕佢唔能消得幾黃昏，誰想閨中亦有人耽悶，只系半句難將說與人。況又未知麗姐心中事，所以幽恨搖搖只自禁。」凌煙笑喚：「賢嬌姐！誰知你亦夢中人。你話白生此病因何好？總系麗娘藥救佢還魂，系將一件羅衫仔，密地偷偷叫綺琴，送去白生煎水飲，果然飲了就精神。昨日綺琴同我講，佢話我個仙方實抵銀。因此奴奴才曉得，做乜嬌嬌你尚未知聞。」說來引得何嬌姐，頻呼：「假嘮」幾多勻，「怪道我件羅衫仔，昨日尋穿不見人，定系著佢偷去為手贐，將來做藥醒癡魂。做乜姐佢專慷他人慨，畀我私衣送與人？仔細算來唔忿氣，等我又來饅慢弄她身。」就時又囑凌煙婢：「你今且莫亂談論。」語中忽見裴嬌姐，睡來已醒海棠魂。香鬢垂肩輕坐起，笑呼；「映姐我同心，你地大家言乜事？做乜都唔說過我知聞？」映姐就將他事答，閒來共話到黃昏。正系歡笑易談惟好且，悲歌難寫是愁人。
	悶懷寄詠
	生自病除返到館，捱年為日又經旬。一朝悶倚欄桿坐，只見並梧飛葉到亭陰。檢歷始知秋已到，無言因又細思尋。偷偷想起逢嬌日，正系清明三月好芳春。今日夏殘秋又到，做乜事尚唔成得半分？淒淒不覺添惆悵，因就散步香園又柳陰。企來便把高樓望，唔想簾幃低垂不見人。就時欲展雙翱翅，飛上紅樓會玉人。獨系身非彩鳳難生翼，搔首尋思愈愴神。遂又轉從芳徑去，遲遲行到一花林。近池細把殘荷看，隔苑聽來有笑音。起眼那堪看不見。搖搖只覺恨難禁。暗裏幾回愁欲絕，佢就狂歌因把古詩吟：裙拖六幅湘江水，鬢挽巫山一段云。艷態只應天上有，嬌聲豈合世間聞？胸前瑞雪燈斜照，眼底桃花酒半醺。綠綺隔簾挑不得，春風辜負卓文君。
	拋詩假約
	婉轉歌來聲欲絕，只見就這一下響聲頻。唔想系雙蔞打作同心結，從空跌落在花陰。著驚轉眼忙來看，只估隔苑牆頭定有人，誰知睇去全無影，空系拂拂牆花動尚頻。遂即低頭忙檢起，又見中書數字云：一日複一日，芙蕖已報秋；鵲橋知有路，明夜渡牽牛。
	看了這詩心想到，隔牆誰擲此來臨？莫非系我何嬌姐，抑或重系裴嬌我地姐佳人？做乜不明不白拋將到，畀我心中猜鬼又猜神。遂又將詩來細看，忽稱「是了」笑吟吟，果然系我裴嬌姐，密地拋來賜我身。唔信就睇此恃頭一句，正系借佢名兒頭字拆將臨。至於次句「芙蕖」字，又系將她荷字變成文。種種看來皆有據，然則「麗荷」二字確然真。若系「鵲橋」共起「牽牛」句，個就易解唔勞更費心。不過托言「牛」「女」佳期事，叫我明晚花前會佢身。想嬌真系誇纖巧，真系絕代聰明害死人。獨系記得嗰回曾賺怕，砸就哄人成夜在園林。閒行忽又心思著，嗰時求有一簽云，佢話覓藕若思蓮見日，須逢四九始如心。我見這簽如此說，當時競就解唔能。哩下莫非咁樣將來解，若然就系忒靈神。明朝正系七月七，七而又七是雙文，七七湊成四十九，偈頭恰合這簽云。結中既有明宵約，見蓮系有二三分。算來若到明朝晚，何妨又到佢花林！縱是所行無實事，就系聽佢樓中笑下亦甘心。欣然遂轉蕓窗去，只見斜暉時已落西林。到夜惺惺唔睡得，聽殘更漏又凌晨。起來坐對東升日，真系一刻捱來似一春，因就回天呼：「日呀！共我快些斜去當修心！等人好把牽牛學，免佢風流來笑我孤身。」愁極恰如天亦憫，羲和促御就西沉。
	被哄遇生
	烏落水，兔浮天，兩嬌時在繡樓前。晚來共倚紗窗望，只見一鉤新月已穿簾。綺琴答答時稱道：「人話牛郎今晚會天孫。姐罷你知烏鵲橋邊路，系誰過去個誰邊。我想佢地哩下相逢處，點得一時改阼一長年？等佢二家來笑飽，免得別敲又系怨孤眠。想起天亦做人陰騭極，做乜叫佢一歲風流僅一天？」此際凌煙含著笑，就話；「你睇細蚊真系懵如仙，在人只話無陰騭，唔想天爺好處正難言。一歲亦能逢一度，尚好過一生憔悴對花眠，好過人間嫁作商人婦，長把金釵當卜錢。好過薄情對面唔相敬，好過征戍遼陽動十年，好過往往來來情不定，好過兩家心事有人傳。重有嗰種想折花枝難入手，好過佢自家長抱恨綿綿。睇起般般都好過，就系一會何妨又一年？」二嬌時聽雙鬟語，只見映荷小姐就開言：「今夕大家無乜事，正該乞巧向天孫。熱來且把新茶試，只系有些茶泡在香簾。我想園裡近來新棗熟，更好池塘今尚有殘蓮。唔好綺琴你共凌煙去，取些果品就回旋。」凌煙含笑回嬌語：「姐呀，實難從命到香園，人話近來有個斯文鬼，夜間就出在花園。一時著佢來拿緊，點得脫身回見姐妝前？」映娘見說呼裴姐，笑語同心聽我言：「姐你平日自稱唔怕黑，有乜自己如今敢出園？若系敢時我就同嬌賭，我就願送金釵當步錢；若這金釵嬌不愛，我就賭做梅香使十年。」麗姐從來多好勝，就話：「同心你果系真言？等我自己就從園裡去，取到果子轉香簾，定要贏倒你來為使喚，嗰時我正得心甜。」語畢就時忙舉步，下樓獨自到香園。
	啟扉轉入池邊去，只話取些果子就回旋。唔想玉手伸開來去摘，一人從後忽扶肩，佢就叫句，「麗荷嬌小姐，你地信實如今果異前。」麗娘疾聽魂飄蕩，唬暈幾跌在池邊。佢忙又把嬌扶住，低聲忙又細稱言，笑呼：「小姐休驚怕，我就系你青友憐香個白蓮。」麗娘聽得羞還怯，就話：「死呀！咁夜誰教你到園？」生云：「就系嬌叫我，故此特來參見姐妝前。」麗姐聽言知怪事，含羞就欲走回旋。生忙截住稱言道；「姐罷既來何苦又心堅，姐若當初真見棄，錦字唔當哄白蓮唔該偷把芙蔞結，拋我擲我在花前。哩下做乜故意又將人閃避，姐罷問你蔞結書來字怎言？」此際麗娘聞此語，只覺嬌羞無限可人憐。情知系中何嬌計，哄我相賭出花園。尋思無路身難脫，佢就開聲頻喚婢凌煙。唔想兩鬟先奉何嬌命，久已藏兵暗在園。故此聞叫一聲忙就出，齊齊行近到嬌前。
	麗娘時見丫鬟到，佢就低著香雲便出園。生時只話跟嬌去，又著綺琴攔住在頭先，叫聲：「你嗰長袍賊，做乜咁夜偷花到我園？誰知硬著人執到，等我將來解你到官前。」凌煙低喝：「休多氣！莫來裝懵講閒言，哩下敢請秀才回轉罷，須知李下共瓜田。」生聽婢言深作揖：「妹罷於今專望你哀憐，想我學生今夜情和事，只系要娘方便為周旋。」凌煙聽得生言語，嗰就遙指紅樓對客言：「嗰頭我估全無路，致此漁郎難去問桃源，平時你亦唔多懵，做乜尚來求計向凌煙？」白生聞說稱「蒙教」，佢就潛從深處去尋仙，路入紅樓將欲到，只見二嬌又在一亭前。時似大家方坐定，白生悄步細聽言。
	月下盟心
	麗娘正把何嬌罵，就話：「同心你好毒心田，你將乜的芙蔞結，哄人深夜到香園？又賺我從園裡去，險些唬死在池邊。」罵得映娘頻笑道：「光施總系你蛇癲，偷我汗衫來送佢，理下若唔酬禮點心甜。」
	唔想講尚未完生已到，佢就輕輕跪在小亭邊，口呼：「兩位千金姐，乞發慈悲救白蓮！」兩姐見生如此樣，便就面面相覷總不言。心上唔知點樣好，解人真系婢凌煙，行近叫聲：「雙姐姐！做乜對面如今又默然？此生自系逢嬌後，顛倒懷人已半年。古云才子何妨殺，若系美人但取一人憐。哩下佢既為嬌來咁樣，我嬌忍得竟安然？今宵若據奴愚見，枉系叫做才子佳人好並肩。趁早請嬌來算定，免得後來同是惜無緣。」兩嬌只覺難開口，空系低頭共倚碧欄邊。
	白生遂又輕言道，「姐罷怎樣安排我白蓮，好醜請嬌開下口，等我小生死亦得心甜。」引得綺琴時亦頻稱說：「做乜你地半句總無言？你睇佢告狀一般來跪倒，我想你亦該當可佢憐。嗰日姐曾教導我，至今還記在心田：話佢斯文唔好揩來打，做乜姐就由人跪在你身邊？」
	嬌見綺琴言此語，心中亦覺稍安然。欲語幾回還又止，舉頭空看婢凌煙。天生此婢真乖覺，佢就扶生起立在亭邊。
	轉又叫聲：「雙姐姐！你睇月低將已一更完，我想女牛今夜還歡會，就話多情人獨不如天。哩下對面若唔明白講，只怕此舟過後水無船。不如趁早將盟定，等你大家從此好心堅。」兩嬌時亦心焦躁，開口唔知點樣言。正系唔嗔唔喜還唔答，背倚香欄共看天。
	生見兩嬌情與態，知她似亦可人憐，因又向前將語道：「姐罷到此何須更默然？你睇天上佳期還咁樣，做乜白蓮唔為姐情牽？哩下生死請嬌須發放，正系肉從砧上任烹煎！」欲語誰知喉哽咽，佢就搖搖飛下淚如泉。
	二嬌時見生悲慘，只覺芳心都已軟如綿。映姐此時無可奈，佢就起身扶著麗娘肩。教嬌共出欄桿外，密密愉偷細共言，叫聲：「世上人如許，做乜生來有佢咁情偏？我亦如今無計策，只系求嬌你點善安全。」麗姐聽言如要答，又似芳心難竟向人言。
	開口思思將欲答，唔想白生時又到跟前。笑呼：「兩位多嬌罷！你算定如今是怎樣言？有話亦該同我講，做乜舍得拋人在一邊？記得我嬌前兩月，錦書曾哄我來園，誤我染成為一病，殘喘幾乎喪九泉，若非蒙把香衫救，我想白蓮久已化為煙。歸來昨又承佳約，只話今宵一定得哀憐，誰想對面反成如陌路，唔通誤人定要死花前？」但就話得兩嬌羞欲答，低頭還又默無言。
	生亦知嬌情實軟，只系幽思未易露人前，細語頻頻因又道：「姐罷何必含羞向白蓮？哩下月落已聞更報二，耽系女牛佳會亦將完。做乜姐尚含情還未吐？唔通大家空坐到明天？」唔想語中忽聽芳林外，犬聲頻吠到花前，大家時俱心驚怕，起望依依共肅然。凌煙進即乘機道：「因何犬吠咁聲喧，暗中怕系人偷聽，隔牆有耳古來傳，哩下姐若怕羞還不語，想他死亦不回旋。婢今為姐偷思算，咁樣依還是兩全，只系各把一些憑與記，將來送佢表情堅，在姐既唔傷禮法，在生亦當姐哀憐。此際叫他回館去，唔信佢還重敢咁癡纏。」麗娘聽罷凌煙語，佢就低喚：「何嬌你怎言？」聽語映娘微一笑，就話：「世間誰見咁癡纏！」遂即密將金手釧，將來放在石欄邊。轉又細教裴小姐，玉環取下手中拈。低聲喚婢揩開去，等佢好得路頭前。
	凌煙接得微微笑，佢就轉交生手細稱言：「哪，此系映姐將來盟好約，哪，此系麗娘與你定佳緣。你今就系姑爺了，哩回親密大非前。」生就接來忙揖謝，叫聲：「蒙賜喜歡天，裴姐玉環取其潔，何嬌金釧取其堅。獨系不肖如今無一物，將來可以答妝前，除非明日回窗去，有端金鏡亦堪憐，就畀佢來酬姐罷，清輝我亦取其圓。」唔想歡喜講來猶未盡，犬吠嘈嘈聲又喧。凌煙遂促生回步，就話；「姑爺今好轉書軒，有話容遲方又講，哩下夜深唔好咁流連。」白生笑謂：「凌煙妹！做乜趕人就要出花園？我望你嬌同望月，妹呀！幾時得到月身邊？今既幸依蟾兔側，耐心須聽月團圓。」聽語凌煙微笑道；「姑爺你好不知天！我姐既成金玉約，想來你已似升仙。得些好處須回首，做乜放蠻只管亂閒言？」生亦知人多回執，事非容易就溫存。佢就減下性來將就命，叫聲：「兩位姐妝前，白蓮今若回窗去，只要嬌嬌送我出花前，唔時我斷唔行了，我就死生都在姐妝前。」嬌聽語，悶沉沉，麗娘暗裏自思尋，遂挽映荷呼二婢，大家移步便抽身。生計已窮難再說，淒然只得亦來跟。時便乘機輕趕上，從中攜住兩佳人。左則執將裴姐手，右輕扶著映娘身。二嬌遂即將言道：「奴奴不是卓文君，因君咁樣鍾情甚，故此把些品物慰君心。君今若系回窗去，好攻書史用心神，勿因我地荒廢了，時時出在此花陰。等我家君承許聘，此時方共你談心。」
	依依共出園中去，佢就企住花間又說云：「姐罷哩下白蓮回去也，只系望娘專為我留心，每話今宵一會閒如水，就把小生看成作路人。」語罷便對嬌一揖，淒然遂自慢移身。誰知引得雙嬌姐，惱亂芳情已莫禁，步蓮不覺隨生後，此時欲別已唔能。行行直出花園去，佢重企來猶未忍相分。唔想守戶忽驚眠石犬，見人時又吠聲頻。咻咻幾度前還卻，真系吠得聽來唬怕人。
	大家正在心忙處，凌煙又向二嬌云：「犬吠怕人驚起看，況且夜深譙鼓已三聞，請各暫辭回去罷！寬容明晚又方臨。」此時人已無能計，只著含愁各轉身，嬌回繡閣生回俯，兩地同消半夜魂。
	議選東床
	自系大家方一會，唔想倚花時就聽離琴。
	一日綠翁裴柱史，閒中無語獨沉吟。開聲便對夫人講：你睇曾幾何時秋又臨，自從執疏幹天怒，放逐歸來已兩春。隱逸得從田舍樂，子平之願遂關心，為兒既已難求媳，為女尤稱婿惡尋。何甥亦未逢佳偶，算來事事總牽人，近日求親雖不少，個種膏梁子弟得人憎。我想這個白生真系好，此事分明遂我心，況且家聲閥閱原相對，佢地祖父曾居大翰林。欲將女贅他為婿，又妨丟下外甥身，若系將甥來嫁佢，又怕我女東床惡揀人。仔細算來真惡處，如今教我怎思尋？」夫人聽得微微笑，接聲時就把言陳：「記得老爺前數月，曾稱此子系才人。欲將我女同甥女，一齊嫁與秀才身，今若心焦難擇婿，不如同你這般雲。兩個總將來嫁佢，老爺你亦免操心。況且館甥你話曾雙娶，哩下銅雀何妨住兩人。」
	裴爺起用
	夫婦私談猶未了，忽傳丹詔向天臨。使者到門宣聖旨，就話起複裴爺舊直臣。回朝再敕為台諫，補袞時教佐聖君。欽限即時忙就道，不容遲滯半毫分。綠野時承天子詔，心中偷自細思云：我今複職還朝去，只系兒女全然未結親。叫我點能丟得下？不若帶將同去另思尋，京師自古稱才藪，或者兒女姻緣得遂心。就時傳命搬家眷，卜日搖裝共起身。
	差鬟話別
	兩姐得聞隨任事，分明攪碎別離心。意欲推辭唔共去，卻憐無計阻雙親。只得將情教侍婢，偷偷報與白生聞。凌煙遂即傳嬌命，悄過書齋去報人。唔想生時正在蕓窗裏，含愁亦為惜離群，兩眼似乎都腫了，叫聲：「雪桂你如今，好來打疊書和劍，共我帶恨挑將返故林。」凌煙聽語時行到，就話：「姐特差奴來別君，兩位嬌嬌多上福，別郎明日就行身。叫你不須懸念佢，且將書史用心勤。次月秋闈如得意，上京望你到相尋。等佢此時同你會，正把真心細與陳。」聽罷白生含淚答：「妹你回歸替我報佳人，先我相辭來府上，老爺意思極殷勤，話佢有些心上事，如今忙了說唔能，等我公車京到日，方才細與我談論。我想佢們似有招婚意，你回須報兩千金，你話今科我若叨嬌福，中了登時我就臨，即便不才唔中得，冬間死亦到京尋。只怕人情似紙翻翻薄，世事如棋局局新。姐別我從京上去，轉頭將我便拋沉。」凌煙時就低言道：「秀才休要過疑人，我家兩姐心如鐵，做事從來無改更。姐重反來憂到你，話你男人自古有貪心。別後恐妨情不定，道旁又戀野花春。佢就環留好約虛拋玉，釧定佳緣枉了金。叫你須全終與始，每來別舊就貪新。」生見此言忙就答：「妹罷白蓮唔系這般人，如今妹你回家去，為我傳語兩千金：晚上若然無乜事，敢勞移玉到花陰。等我好將心與意，對面揩來話報人。」凌煙帶笑輕搖手；「請娘嗰事恐唔能，繡閣如今多女客，都來送別姐行身，時刻大家相伴起，你話我嬌點得脫空臨？哩下對面不勞還說了，只系各人自表各人心。」
	幽徑忽然風動竹，心驚疑是有閒人，遂即別生歸繡閣，片帆明發就行身，從今簾幃徒窺彤，自此關河易斷魂。
	爭元下第
	生自美人京上去，計起將將半月臨。懷人只覺無聊賴，佢就愁來惟是睡昏昏。一日拂床方去臥，只見若雲行至笑聲頻。喜色匆匆輕坐下，開言便對白生云：「不日進場科舉去，點得兩元來共大家分？」生遂徐徐稱語道：「若云唔在懵操心，想我白蓮帶起成身病，科舉明知已不能，我不進場來壓你，解元還有乜誰人？」雲聽語，笑盈盈：「青友因何出此聲？你今若話唔科舉，置身何以答朝廷？況且尊翁教你非無意，我想顯親須要在揚名。兼又世人多眼淺，貧來未免就相輕。若系懷珠唔肯吐，只怕蓮花說出有人聽。我亦已知君近日，懨懨長病為多情。無心來講名和利，故此匣藏慵去試青萍。誰想桂枝指日如高折，借此求親便易成。正系知子已能忘富貴，旁人未免重科名，努力正該科舉去，等我作成錦樣美前程。」生見若雲來苦勸，此時只著強應承。共入三場文戰畢，試官把卷細參評。一日定元來揭曉，紛紛持論在公庭。有個房師毛若採，手持一卷是《麟經》。笑喚同簾諸執事，就話：「擲此真為金石聲，光芒直欲衝霄漢，而且氣靜機圓筆又清，我想今科舍此無佳士，冠榜真堪第一名。」只見在旁又一同官道：「此卷雖然是極精，獨系《春秋》自古無元局，只怕難魁多士首傳名。不若敝房哩個《詩經》卷，將此掄元極當情。」毛公笑謂：「何拘執？所言豈是論之平？若話元局《春秋》從古少，然則取士何勞設此經？」彼此正當爭論處，只見主考徐徐便出聲：「兩君唔在頻相拗，等我為你從中處個平。都把兩經之字號，寫出將來叩太清。金甌複起來拈過，若系拈著誰先是首名。」焚香遂即當天祝，唔想拈來第一是《詩經》。此際毛公心不悅，就話：「衡文天亦少公平，此卷若然唔發解，你就中為第二亦相輕。今榜不如留下佢，等佢次科聯捷中頭名。」拆號就時開虎榜，解元就系若云兄。生時見佢唔曾中，佢就大向蒼冥笑一聲。
	卻婚被黜
	誰知先那《春秋》卷，拆開便系白蓮名。毛公刻出來教子，唔想筆傳已遍五羊城。都憲蔡公時睇著，就話此子才華久著名。今閱佢文之做作，果然高貴得人驚。想我近來求女婿，聞他尚亦未親迎，正好借來做我東床選，何必還開射雀屏？遂叫媒婆來囑咐：傳言直到白家庭。鹿庵見得心思道：「求媳如今已遍城。向亦得聞他一女，生來人話幾聰明，獨系我兒性地原多僻，不若叫媒親去說他聽。」媒婆便到書房內，就話：「秀才恭喜得娉婷，蔡府老爺多拜上，佢話：『欲將()女贅豪英。』今教我送年庚到，秀才有乜不應承？」白生聽罷媒婆語，起身含笑就開聲：「阿媽！我地生來多福薄，唔敢求親向宦庭。況且一個都堂牛咁大，門楣何用我寒丁？回歸替我須傳語，話我近已裙釵有布荊，方命自知深有罪，總系窮酸無福可消承。」媒婆睇著人推卻，滔滔時又說生聽。叫聲：「這個紅妝姐，生長今才十六齡，唔高唔矮真嬌艷，睇來世無咁精英。世上千般都識透，且又人事通疏好性情。我想秀才若得他返屋，只怕舍弟將來變作兄，一定掌房唔肯出，大家日夜無時停。如今你若辭敲菜，轉頭休想食波菱。」
	白生時又嗄嗄笑，就話：「蔡娘我曉系娉婷，獨系我真無福來消受，啞使帶理他人亦敝星。阿媽如今回蔡府，善辭須為我傳聲。如有再來還複我，你話我明朝就上京，等我三元歸到屋，方才議聘到門庭。」媒媽見人來講懵，佢就擺身擺勢便行程。轉到蔡家忙複命，和盤托出蔡爺聽。一件件，一樁樁，講來撩得這珠江，見說似乎多掃興，佢就默默無言惱在腸，唔想肖子之枚時在側，乘機心便起無良。叫語：「佢真無狀者，做乜將牛而以比都堂？」又話：「得中三元方議聘，唔通我妹非他則欠郎？算來何等之輕薄，真系叵耐謬妄且猖狂。」激起珠江心火發，就話：「此生輕佻果非常，想是倚他才與學，不然敢亂說言章！等我將佢秀才來問了，睇佢肋得乜風光？」便寫書投提學道，說生行止甚輕狂，惡少不堪來作養，請將名革出宮牆。
	文宗得了都堂命，遵依敢不凜如霜？遂把白蓮名革了，衣巾唔許列儒行。生時聞得全唔論，獨有三學諸人惱莫當。各各不期皆聚集，聲言公憤蔡都堂。生見此時忙勸止，就話諸公聽我說端詳：「百年人事花三月，兩字『功名』夢一場。況且道廢道行原有命，安然順受乃為良。珠江將我衣巾革，天在冥冥有主張。算來豈系關他事？諸公何在為我傷？」三學見生如此說，就似冰消霧釋各渾忘。
	辭親上京
	生見眾人時解散，心中細細便思量，急叫一聲；「尋佢罷！等我對人來說我淒涼。」遂即轉返家裡去，將詞稟上老爹娘。說聲：「不肖孩兒子，今覺無顏轉故鄉。意欲束琴京上去，貪圖納監走科場。近因目下多閒散，敢稟爹娘就束裝。」鹿庵聞說多歡喜，就話：「此語分明合我腸。仔呀！凡事做人當努力，正好及時奮志繼書香。秀才問了何須丑，只要來科金榜把名揚。」接聲又見娘親道：「仔呀！詩書切勿就拋荒。古道書中有女顏如玉，書中有粟滿千倉。般般都系書中出，哩下由你京行便束裝。道途險阻須珍重，渡中行李要關防。」
	生以雙親歡許可，遂齊行李轉書房。帶個蒼頭兼雪桂，就日辭親趕路忙。
	聞報驚疑
	生自訪嬌京上去，屈指行來兩月長。途中變異休多究，且談裴姐與何娘。
	自到京來冬已暮，懷人都覺減容光。一朝起看階前雪，共倚梅花說白郎。映荷小姐長噓氣：「寒來何處不燃香？空系我地沉麝不燒銀鴨冷，為佢真個好淒涼。昨閱《廣東鄉試錄》，做乜有人名字在中藏？估佢別後心情如落絮，耽愁唔去走科場。前日紅箋書一紙，上頭唔見有才郎。」麗姐聽言低著臉，就話：「想來一事更牽腸，佢既如今還未中，怕佢無面尋人到帝邦，又憂佢已來尋了，萬水千山道路長，披星戴月經唔慣，況且路途險阻亦須防。哩下萬慮千愁言不得，只系願人安穩任行藏。」話得映荷心愈亂，開聲又欲啟言章。
	只見凌煙飛也似，跌來叫我兩嬌娘：「姐呀！你地大家虧命了，白生已死在鄱陽。」兩姐猝然聞此語，佢就齊齊嚇懵在花旁。心慌膽震唔聲得，空系放青兩眼睇實梅香。凌煙如實將言啟；「因婢先間出畫堂，適逢公子之枚到，共我老爺廳上說言章。佢話生自走科而不中，就為求親之事上京忙，恰值生來無幾日，此時佢亦即辭鄉。來謁丈人嚴宰相，所以白生之事佢知詳。話生恰至鄱陽地，就著賊人殺死在長江。」
	嬌時聽得凌煙語，就似揩刀來割佢心腸。遂即跌返香閣內，雙雙氣死在牙床。感得侍婢取姜忙便救，二嬌然後轉回陽，醒來遂即哀哀哭。凌煙時又勸聲忙：「姐呀，大家莫咁高聲哭，免使夫人來問惡遮藏。」此時只得將聲忍，又見麗嬌含淚語何娘：「我地如今無主了，叫我此生何處問才郎？此生叫我如何好？叫我此生唔望有風光，此生叫我誰憐惜？只系一條死路是家鄉。」映姐聽言心愈苦，就話：「同心你尚未知詳，我地死時唔在說，只系虧佢青春為我忘，虧佢鍾情深似海，反遭強賊被刀傷。虧佢游魂無倚靠，虧佢尸體暴露欠收藏，虧佢未曾如所願，更兼虧佢兩高堂。我地縱然身萬死，揩來猶未足相償。」
	講罷大家偷又哭，佢就哭到寒雲破月光。是晚誰知天極冷，綺琴持起一爐香，喜氣匆匆從外入，叫聲兩姐聽端詳：「我正夫人房裡去，睇見錦爺拆閱一書章。話系李乜云兄來會試，替生傳此到華堂。話生要到春三月，正得身閒到哩方。只得付來書一紙，聊慰多時挂肚腸。姐罷我實聽來唔記得，只話姑爺家內極平康。我想嗰個之枚真白水，做乜送唇送舌咁災殃！」二嬌聽得她言語，佢就合口齊聲致問忙：「果系見佢書與否？莫來大話惱人腸。」綺琴遂即回聲道：「真真唔系哄嬌娘，若話姐今唔信我，你畀錦爺一問便知詳。」
	聽語麗娘心覺喜，映娘時又說聲忙：「我想白生若系無情事，做乜之枚敢亂說言章？其中必有緣和故，你話點能放下這條腸？」凌煙遂又開聲道；「之枚奸險甚非常，記得個回佢叫紅阿嫂，曾假傳詩到繡房。誰想著嬌來掃興，只怕佢心懷恨不能忘。哩下佢又到傳生遇賊，算來真怕佢無良。」入耳乍聞寒月下，飛來孤雁一聲揚，啼來驚得裴嬌姐，起望淒淒更斷腸。轉頭因對何嬌道：「人話音書能使雁傳將，白生目下凶和吉，真假難明實可傷。點得如今雁亦知人意，為寄多情紙半張。傳語直從東粵去，問人生死與存亡。討個消息歸報我，免得大家因佢咁淒涼。」

《卷四》
	改妝問信旅邸逢生京遇紫娘
	聞變悲傷特薦平遼功成拜訪
	奉旨封侯托友為媒花燭成親
	議接紫娘四美聯歡蒼頭回報
	紫玉操琴小青點化敕賜榮歸
	瑤池共樂
	改妝問信
	見語凌煙忙便答：「錦字何難寄五羊？姐若有書奴肯去，豈須鴻雁為傳將。」麗姐聽言稱：「假事，莫來懵講惱人腸。廣東此去迢迢路，你點傳書與白郎？」凌煙笑謂雙嬌姐：「此情我豈不思量？在嬌心所憂疑到，不過謂奴系個女人行。我想白生嗰日傳珠事，曾把身來扮女妝。今若為嬌歸探佢，做乜我就唔能改扮做兒郎？哩下嬌若修書教我去，只須換了女衣裳，變做管家阿叔仔，為嬌回粵探端詳。道途若有人盤問，我就話系裴府公差轉故鄉，關津誰敢輕攔阻？任我優游道路長。」
	二嬌聽罷多歡喜，就整男衣來換佢紅妝，著起行前齊看過，都話：「睇來真系似兒郎。」麗嬌忙把書修便，又共凌煙細講量：「妹呀，此去途中須謹慎，第一眼角機關要在行，言談妹你須珍重，逢人第一莫猖狂。自己身家須體理，第一怕人窺破你行藏。重有茶飯衣衫須著意，妹罷出途唔比在蘭房。」心忙意亂何嬌姐，叮嚀又見佢聲揚：「此去見他如有事，妹你同人就到我家堂。等我共起麗嬌心好落，莫來朝夕挂心腸。若系果然遭著賊，果然已死在鄱陽，妹你須把紙錢買幾葉，將來燒畀我才郎。嗰封書亦都燒了，亦就如同系祭章。望空把佢魂兒祭，叫佢魂隨你到我香房，叫佢就時尋我去，免得佢孤魂獨自嘆淒涼。」
	開匣便揩銀一百，將來稱出做行囊。二嬌囑咐都停當，捱來寒夜已天光。
	旅邸逢生
	凌煙時即抽身起，匆匆忙便整行裝，輕將雨傘挑包袱，便別雙嬌趕路忙。宿水餐風朝複暮，雪山歷遍路途長。一朝行至揚州地，只見柳媚花明春又芳，日暮歇身投客舍，孤單真亦覺淒惶。燈下坐來閒聽語，忽聞隔壁客商量，佢話：「我自廣東來此處，水路經餘已好長，明早又往京邸去，你話迢迢何日歇游韁？」
	凌煙一聽如斯語，便向燈前細一◆𥅾。唔想就中見個人如玉，正系生同雪桂細商量。唬得凌煙心一跳，遂輕移步到生旁，默然死把人來睇，白生時又說聲忙：「此位睇來真面熟，與我莫非系同鄉？」凌煙見說微微笑，就話：「相公何故便相忘？新轉僕卿裴察院，佢原系我主人行。今因爺欲尋佳婿，故此叫我傳書回候秀才郎。」懷裡便將書取出，交生接閱喜如狂。
	二荷奉書
	白秀才幾下：早秋一別，倏爾冬殘。每望關河，則猿馬奔馳，如逐水雲煙樹而東歸羊石也。雖然此相思舊調，何足雲愁！獨是變故中聞：傳者謂君至鄱陽，忽遇綠林奸宄；劍消俠氣，徒思聽鶴華亭；水沒芳魂，已學騎鯨採石，而千金之子，竟爾蘭摧玉折，死於盜賊云。荷等聞言，為之慟絕；心若火燃，何止玉肌減去；腸如刀割，豈惟金釧松來；呼天灑血，倒地消魂；即欲殞弦七尺，報我相知。但間關險阻，道路悠長，傳聞莫據，人言未敢輕信，是以延息偷生，特遣婢子凌煙，變妝易服，持一尺書，航海梯山，走數千里路，到訪真假，俾知明白。如其然，則來札聊作挽章，酌水陳芻，命招魂於海畔；披風戴月，祈返魂於閨中。然後荷等舍身相從，夜白孤冷，諒不致君寂寞也。如或否，爾則寸言慰候，聊寫子思，千里如期，請脂爾牽庶，兼葭入室，免詠伊人，則喜甚幸甚！臨書悵然筆下神飛，謹啟。
	愚妹二荷襝衽百拜
	生見此書驚複笑，佢就睇實凌煙來喚：「我嬌娘！怪得面部睇來相熟極，誰想就系妹你傳書來扮作男裝。」凌煙帶笑低聲道：「秀才休要咁聲揚，哩下請把別來情與事，從頭且說我知詳。」生言：「自姐來京後，害我相思無日不牽腸，走科唔中猶閒事，唔想招親又遇蔡都堂。話我卻婚唔順佢，就把我秀才問了出宮牆。此時我覺無聊甚，因就尋娘別故鄉。半路果然遭著賊，幾乎殺死在鄱陽。行李隨身衣共物，盡行劫得一精光。更兼一個蒼頭僕，著他捉去實堪傷。小生幸借嬌洪福，脫逃走落水中藏。賊人過後方爬起，空系得存雪桂在身旁。束手大家無計策，只話沿途賣字去尋娘。誰想天生光棍唔該死，偶遇一個知友為官在豫章。攜住官衙唔肯放，叫我選佢詩文發梓向書坊。因此延纏多日久，哩下脫身才得整行裝。獨系我地遇賊無人見，做乜佳人亦得曉其詳？」凌煙笑道：「因阿蔡，傳聲來到我家堂，話君半路遭如此，所以兩嬌亦曉得其詳。」白生聽得心疑惑：「之枚何以得傳將？莫是佢心懷妒忌，使人殺我在長江？不然人各都唔曉，凶聲偏系佢知詳？」凌煙道：「我雙嬌姐，亦疑阿蔡起無良。晚又得君書信到，說君猶未整游韁，嬌時疑信全無定，故此差奴來訪你行藏。」白生聽語吟吟笑，就話：「累嬌辛苦路頭長，粉骨正圖他日報，只系現今揩乜可酬娘？」凌煙笑答書生語：「辛苦何勞挂在腸？明日你往京上去，見到我地兩嬌娘，嗰時成就終身事，或者下憐我亦賴餘光。」
	此際白生聽語罷，芳情只覺盡飛揚。遞輕扶著凌煙道：「妹罷請先一飯亦何妨？哩下更闌夜靜人皆睡，望把桃花賜阮郎。」凌煙聽罷羞還愧，佢就把手頻推致語忙。就話：「我家兩位千金姐，與君猶未結鸞凰，哩下秀才要我來如此，只怕彌天大罪不能當。況且上下尊卑原有分，秀才何得咁輕狂？」話得白生無語答，只覺詞嚴義正凜如霜，便將猿馬來收住，空系細共閒談過夜長。
	京遇紫娘
	曉來生便抽身起，只話就整行裝上帝鄉，唔想凌煙辛苦唔經慣，忽染風寒病在床。生忙歇下來調治，更就病敲月幾始平康。好來時就逢初夏，遂共登程趕路忙。
	山水歷窮千共萬，匆匆不計馬蹄忙。行里忽傳京已到，此時日落已無光。凌煙因對生言道：「明朝就得見嬌娘，此去我家唔遠了，不過兩三鋪路這般長。今已夜敲難走動，唔時直到我家堂，等你立刻就同人敘會，大家歡喜說衷腸。」白生笑謂：「凌煙妹，次日隨之就見娘，只系今晚點能捱得過？返城即欲會紅妝。」向前正欲來求宿，忽聽一人從後叫聲忙。就話：「青友相公來嘮嗎，做乜過門唔入我家堂？」大家時就回頭睇，唔想見系故人所用一梅香。生即開言稱：「噯呀！妹你因何到此方？你家紫玉賢嬌姐，如今莫是已從良？」丫鬟見說稱：「唔系！相公想是未知詳。我地紫娘自你來京後，就遇佢家親叔到尋娘。那時備得千金價，贖轉蛾眉返故鄉。只話你說來京嬌又轉，相逢從此好商量。誰想日望你地唔見到，佢就引入無日不悲傷。天賜我今相遇著，正好到我家中去會娘。」
	此際白生歡喜極，就時同入佢華堂，進到中廳輕坐下，丫鬟便去報紅妝。紫玉就從燈影里，盈盈出見白家郎，睇著白生忙挽住，就話：「噯呀！你地好個黑心腸！咁久你往何處去，做乜今日方才到此方？」生言：「別久深知罪，只系有些難怪我憐香。」
	遂揩路上終和始，逐一從頭說與娘。聽語紫娘深嘆息，白生時又啟言章。叫聲：「我的賢嬌姐！做乜一身盡著孝衣裳？」紫玉接言稱：「不幸！我家叔父已身亡。自贖我回方一月，誰知一病就無常。哩下僅存一弟年三歲，共起嬸母懨懨病在床。薄命卻憐真似葉，教人記起好心傷。」語中忽見梅香婢，盛來茶飯到中堂。生隨大家同食過，挑燈又共訴衷腸。只見紫娘含著淚，欲語還停暗自傷。
	白生見得人悲咽，佢就致語頻頻問紫娘：「妹罷今宵聚會宜歡喜，做乜對我反成咁斷腸？」紫玉見生如此說，開聲只得話知郎。就話：「你因兩個如花女，相尋不憚路途長，誰想玉人已被流邊外，哩下空空虧你為她忙。」
	聞變悲傷
	生聽語，固難禁，就系凌煙、雪桂亦傷心。兩人遂即齊聲問，紫玉將情便細陳。就話：「裴姐老爺官太僕，骨鯁從來是直臣，因見太師嚴閣老，專權誤國與欺君。一本就將他劾奏，數他十罪去批鱗。誰想忠論少為天所佑，反使當今怒生嗔。下旨便云：「裴亦度，妄進封章謗大臣，便著錦衣笞一百，發從邊外去為民。」太師時又傳鈞旨，吩咐裴家宅內人，半個都唔容坐轎，步行立即要抽身。可惜兩嬌當此際，便就拋頭露面向邊塵，況且鞋弓襪小唔行得，你話此時誰不痛傷心？今已去了三個月，如何君尚未知聞？」
	白生不聽情猶可，聽了幾乎氣絕魂。歇有半時方稍定，方才和淚把言陳：「想我辛苦為嬌來到此，只話共姐團圓有日辰。誰知嬌已遭奇禍，遷謫邊關我未聞。總系我在途中多阻滯，所以遲敲唔得見嬌身。唔時我見嬌蒙難，舍身亦要教佳人。哩下我正到來嬌已去，叫我白蓮何等見傷心！」講到不堪愁欲絕，佢就哀哀難禁哭聲頻。
	紫玉睇來唔舍得，就時行近勸生云：「英雄不灑離情淚，請郎唔在苦傷心。想來若要重歡合，萬事都憑你一身。今若把身來氣壞，你就鍾情似海有誰聞？」凌煙時更多淒慘，界破桃花盡淚痕。忍氣對生忙亦勸，就話：「秀才須聽紫娘陳，哩下我姐大冤唔得雪，想佢心上專思你救人。今你正該施妙策，去救娥眉轉故林，定教合浦珠重返，方顯風流人大有才能。」
	生聽兩人言共語，忽然收淚叫聲頻：「記得去年春月夜，夢來曾見小青身，與我並頭花一朵，佢話：『輕盈惟此可酬君。』並話此花還仗扶持力，中途怕有惡風侵。叫我莫似漢元多薄幸，琵琶由佢泣邊塵。此時只話春天夢，揩來亦就便拋沉，到曉偶然溪上去，踏青得遇兩佳人，聞嬌俱以荷為號，便知夢應在娘身。獨系惡風共起琵琶語，一流開解總唔能。誰想於今靈驗了，果然都合夢中云。惡風便是嚴如嶽，琵琶就是兩釵裙。今日貶從邊外去，正系玉顏啼淚濕胡塵。哩下必須仗我扶持力，方才救得姐回身。若非你地來相勸，我亦險些忘了這原因。」凌煙時見生稱說，就話：「事皆前定果然真。然則紫娘共我先間語，實非勸錯你們身。」白生時又忙言道：「我地明朝就有好思尋，豈話我系薄情空說謊，竟無良策救佳人。」
	遂把心腸來打硬，綢繆細共紫娘陳，捱來直到天將白，又喚凌煙囑咐云：「我今要進京城去，探將消息便回身。睇你老爺近日凶和吉，好來共你去跟尋。」語罷就時呼：「雪桂！共入京城訪事因。」
	特薦平遼
	愁既重，步偏輕，一路如飛已到城。就入都門來一看，只見宮闕巍峨逼太清。處處綺紈連甲第，家家簫管奏升平。正系花收帝裏全如繡，玉砌侯家半似瓊。富麗行來看未盡，前頭喝道忽傳聲，共說狀元歸翰苑，故此闢除行道把塵清。
	生時見得人回避，只著行埋步暫停，把眼便將人睇下，唔想嗰個狀元就系若云兄。一見白生忙下馬，攜手依依便敘情。叫語：「別兄多日久，畀我懷人長夜夢魂驚。」生遂接言回語道：「相思我亦恨難勝，別後好多愁苦事，等我少刻從頭說你聽。」遂即共歸官署去，大家細訴別離情。彼此言談猶未了，湊巧公人持報入中庭。說稱：「虜犯邊疆急，長驅已破幾州城，捉去多少男和女，遍野悲啼不可聽，威勢只今同破竹，聲言就要犯神京。萬歲因忙傳聖旨，集齊文武列朝廷。宣猷共議平胡策，哩下請爺就要急登程。」若雲時得君王召，別生遂即入通明。
	生時獨坐官衙里，眼想心思忽自驚，暗謂天驕今犯界，打崩邊外好多城。黃金紅粉皆馱去，盡數長驅到虜營。只怕裴府兩嬌今亦虜，如今怎不愈關情？正系生為多情沉苦海，死因無計破愁城。哩下點得貔貅兵十萬，等我揩將胡虜盡降平。歸來不問封侯印，惟向君王覓愛卿。心中正在思疑處，只見若雲回轉笑盈盈，就話：「弟適別兄朝上去，會同文武眾公卿，大家共議平胡計，紛紛持論在丹庭。議戰議和都亂了，總系皮膚之論不堪聽。總系富貴自來多惜命，所以維持君國少忠誠。想我不才自系承天寵，未有涓埃報聖明。哩下獨使至尊憂社稷，算來未免負生平。因想我兄多偉略，好似小範胸藏百萬兵。便向君王來啟奏，薦兄才略鬼神驚。篋中夙有安邊策，定剪妖氛定太平。弟時保奏兄除虜，所以喜動天顏悅聖情。聖上只今諭所請，我想丹書亦就到來迎。等你統兵好把狼煙滅，救取雙嬌轉鳳城。」
	白生聞說言多謝，只見鳳詔傳呼果降庭。生遂整衣來面聖，君王一見就傳聲。玉音下問平遼策，生就對文一一極分明。一樁一件敷陳去，真系練達翻疑是老成。當今聞之多喜色，就話：「異才生果是奇英。」便授職方兼贊畫，統領貔貅去大征。
	白生時得君王命，練將操軍便起程。正系宮外不聞天子詔，帳中惟識令公名。白生出師將一月，威行到處盡傳聲，共道將軍年少多謀略，愁卻番邦聞威膽盡驚。
	功成拜訪
	停語白生征虜事，且言裴府近來情。
	綠野自從遭貶謫，攜將家眷到邊庭。就在保安州境地，賃將茅屋住娉婷。時因近界多烽火，佢就遠尋山舍共潛形。
	一日涼秋逢九月，麗娘撩起望鄉情。開言便對何娘道：「姐罷近來淒楚實堪矜，記得我地在家前兩載，你話笙歌四季幾曾停，珠圍翠繞歡無限，點想今朝致到咁飄零？自家命薄該如此，只系累你同心覺不應。」映姐接言時就答：「做乜我姐揩來出此聲？有禍同當福共享，這個原來理所應。你我豈須分論此，只系白生事務正關情。凌煙自從傳書去，計起如今九個月零。想人若系身還在，亦共凌煙到了京。若聞我地身遭難，你話佢地何等痛傷情？正系文姬遠嫁昭君塞，千古琵琶共不平。」時就麗娘忙接語，就話：「一事唔曾說過姐聽，昨日阿爹同錦弟，大家講論在中庭。說言胡虜侵邊界，處處流離苦莫勝。如今幸得驅除了，總系天遣元戎到蕩平。話系一個將軍身姓白，年紀人傳正妙齡，玉貌生來同處女，年少風流善用兵，洗兵魚海雲迎陣，秣馬龍堆月照營，已將傀儡諸番韃，盡行殺了不留情，逐敉複還邊土地，哩下人民處處賴安寧。我想嗰個將軍年貌和宗姓，仿佛同人咁樣形。保佑就系佢地來好啊，等我共嬌免致咁牽情。」映姐正思將語答，只見綺琴走入笑盈盈。
	忙啟口，叫聲頻：「有一阿官來拜老爺身，姐你試從簾下去，偷◆𥅾睇系乜誰人？」兩姐就時移步睇，唔想倚簾一目就觀親。見系白生來拜訪，又見滿堂儀從亂紛紛。兩嬌見了疑為夢，只覺眼花心醉蕩了魂。當下若非裴綠野，我估定出廳前去見人。
	時見白生輕坐下，就對裴爺細講論。佢話：「自從老伯榮遷後，小侄懸思直至今，去歲走科唔中得，上京我亦就相尋。不謂半途遭變故，阻遲唔得到來臨。捱至今年端午過，方至京來候伯身。唔想除佞又聞遭落職，已從邊外做閒人。此時小侄心如折，只話為公上疏把冤伸，救取忠臣歸上國，免令陷害在邊塵。誰知時便逢胡警，湊著小侄知交李若云，薦我才堪除賊虜，因此便提長劍學從軍。哩下偶叨洪福邀天幸，已靖烽煙塞上塵。待侄班師回轉去，就把老伯冤鳴向聖君。」
	此際兩嬌簾影里，聽來無限心歡欣，故意共將聲嗽下，傳心聊以慰情人。生時聽得心如醉，佢就數向疏簾眼望頻。咫尺卻憐難對話，暗中徒自各銷魂。裴爺時亦多歡喜，感激生言敬愈深，又見叔錦便將生挽住，留來共話到黃昏。
	奉旨封侯
	莫道山家人聚會，且編朝政入歌文。
	一日經筵才輟講，只見天顏有喜說聲頻，笑對若雲傳玉旨，就話：「薦賢端賴子知人。昨日白卿傳表上，奏稱邊塞已消塵。我想天嬌自古稱難制，今已蕩平一旦絕妖氛，邊地遂叨安衽席，似此奇功世罕聞。宣敕近臣忙草詔，封將侯爵報元勛。兼就拜卿為內閣，以表薦賢蒙賞受殊恩。」唔想天語煌煌猶未畢，只見黃門又進表章臨。原系白生傳奏事，乞召班師回省親，年少兼之還未娶，並求欽假轉成婚。複上疏題裴亦度，是他妻父岳翁身，向因抗疏除奸佞，長流邊塞去為民，陷害忠良嚴如嶽，現任京都內閣臣，一本特參他蠹國，已蒙敕發謫終身，誨內盡沾英斷澤，故此乞複投荒舊直臣。奏上金批詔曰可，就畀班師複職兩如心。
	生就攜將裴太僕，奏凱同歌轉上林，大家歸至京華日，冬殘時已又初春。遂即上朝同面聖，君王安慰各殷勤。晚來生便歸官舍，次日天書就降臨。白茅螭捧黃金印，侯爵傳來報大勛。旨下白生忙接入，就時俯伏候綸音。使者輕輕將紫誥，展開端立便宣云：
	奉天承運皇帝詔曰：請纓系虜，弱冠世說終生，投筆從戎，高風古推班氏。茲爾白蓮，賢由帝賚，才本天生；總角談兵，廿四已輕鄧歲；因心駭敵，十三更薄孫篇。用是劍氣橫秋，統元戎以開絕域；於焉班聲動地，卻巨寇而出窮途。衽席斯人，德云懋矣。干城我後，功莫偉焉。
	茲封爾為定遠侯，俾爾世襲。籲戲！大定既歌，元勛必報，列土分茅，與伯叔舅甥，水作屏垣之固，刻符分瑞，使躬桓蒲谷，同堅帶礪之盟，欽此。白生聽罷封侯詔，「萬歲」頻呼便謝恩。
	托友為媒
	恰辭天使回朝去，只見裴爺擺道就光臨。開口向生稱：「賀喜！未冠封侯獨見君，老夫昨在邊庭上，許女和甥共結親。哩下箕帚雖知唔見棄，只系還當囑個做冰人。擇取良期行六禮，兩家庶不失斯文。」
	按語白生開口答，唔想又傳內閣李爺臨。若雲下轎輕行入，佢就攜將生手笑吟吟。說聲：「賀喜！我見了，今已功成慰素心。」生就答言稱：「托賴！總系感兄推轂不才身，我想封侯亦是尋常事，如今且莫細談論。我尚有些求托處，請兄坐下對兄陳。老伯綠翁方講到，欲教兄做我冰人。兄若應承唔見卻，我就感恩更覺海般深。」若雲帶笑回言道：「做乜兄你如今這樣云？不佞自然應執斧，知己何勞說『感恩』！」聽說裴爺時亦笑，就話：「兩君交誼世希聞，哩下執斧既蒙台許諾，卜期應即定佳辰。」生亦打恭忙又語：「伏惟老伯聽言陳，時日晚生都擇定，只是候我家嚴到主婚。憶自客冬蒙老伯，許將雙璧與招親，時便修書差內役，馳將回報我尊人。兼之迎請來京上，等我色笑常承免挂心。哩下清明已是春三月，若系夏至雙親想亦臨。此時得命成婚配，庶免人譏不告云。」語畢若雲稱甚是，遂同綠野各回身。生自送將佳客去，官衙捱過幾朝昏。父母果然皆已到真系一家相會值千金。鹿庵此際歡無限，就共孩兒行禮騁雙文。複又擇將秋七夕，大開花燭共成親。光陰古道如流水，夏殘時便見秋臨。轉眼佳期看便到，就時打點去迎親。
	花燭成親
	歌一曲，賀新郎，侯家婚娶果非常。趨前已見千騎急，逐後仍教十隊忙。旗帳似雲來柳外，笙歌如鬧出花旁。錦輿翠蓋非凡物，儐從威儀盡大方。執式擺將裴府去，繡緯迎娶兩紅妝，金枝玉葉人家女，一品新承紫誥香。雙雙歸到侯家去，廟見登時就拜堂。晚來客散人初靜，生遂輕輕入洞房。兩姐見生行步至，佢就盈盈起立背銀缸。白生便把人朝正，作揖深探叫語忙：「姐罷下嫁已成新命婦，做乜含羞還向舊才郎？勸嬌故態須拋卻，且把女牛佳會細商量。」兩嬌仍是渾無語，空系默默低頭整素裳。生時見姐羞唔答，佢就行來扶著又言章：「姐罷記得白蓮前兩載，曾於七夕會嬌娘。誰知今夜千金價，又系初秋七夕好時光。」細語喁喁花燭裏，凌煙時忽笑聲忙：「奴奴記得前年事，嬌在樓中細講量。大家對月言心事，怕愁你我有分張，托身願變男和女，結為夫婦免參商。時為我嬌來獻策，教嬌同嫁一才郎。嬌時把我頻頻鬧，話你仙家唔學俗人行，嗰時見姐將奴罵，開言便啟我嬌娘，系話仙家亦有唔仙個，天孫曾見嫁牛郎。誰知果合奴奴口，姐罷鵲橋今夜只成雙。」白生所語呵呵笑，佢就醉眼頻看兩嬌娘。睇來人在銀缸下，似賽嬌羞無地可潛藏。
	映娘忽就抽身起，挽著凌煙共出房。唬來麗姐心驚怕，急急隨人步亦忙，唔想素衣已被生牽住，笑對如花喜欲狂。多情到此知難免，佢就急把銀燈滅了光。生在暗中輕抱著，就時扶倒鬱金床。強把春衣來解下，便從幽處去尋芳，伸手細將花一按，只覺嬌魂灼灼暖而香。又似人從帳底多羞怯，欲就還推不住忙，唔想春逼緋桃看漸硬，折來半已屬仙郎。遂即趁將風力好，全枝竟採入花房，嫩正笏經新雨露，就中魂已各飄揚。
	一枕誰知歡正罷，又聞簾外蹴鴛鴦。正系映娘時共凌煙婢，細聽行雲到隔窗。故此展響一聲驚帳裏，麗娘頻就促三郎，輕將玉手推生起，好與何嬌姐結雙。正系風流此夜人如蝶，才了天葩又海棠。歡娛自古嫌更短，驚夢金雞叫又忙。大家便起同梳洗，出拜翁姑向錦堂。此際鹿庵夫與婦，不勝歡喜在心腸。
	議接紫娘
	自是成親才滿月，生因王事又匆忙。常承密旨歸家少，畫眉閒卻兩嬌娘。一朝恰值黃花節，思夫人各意茫茫。愁來偶把生詩集，評閱閒同倚碧窗。內有一箋如掌大，細細書來字幾行。持起大家輕一看，見系嗰日新婚人所賀詞章。又見落款後書夫子字，佢就執來細細看端詳。
	一剪梅
	香闌此夜月如鉤，天有牽牛，人有牽牛。喜鵲橋把二喬收，花樣嬌柔，玉樣嬌柔。凝妝他日共憑樓，欲悔陌頭，怎悔陌頭。少年夫婿已封候，這個風流，真個風流。上為青翁夫子新燕作並錄請政。
	愛妾秦紫玉稿
	兩嬌看罷齊聲道：「誰想系我琴師紫玉娘！」麗姐轉言稱：「趣呀！做乜佢亦詩來賀白郎？」凌煙一見佳人問，佢就笑聲對著兩嬌娘，便揩紫玉情和事，逐一從頭細講量。二姐聽言齊又道：「做乜你今才說我知詳？」凌煙忙又將言道：「就話奴非唔早說知娘，總系怕嬌前在家為女，聽語揩來惱白郎。近見兩嬌多盛德，下憐人共借餘光。故此奴今才敢揩他事，說與夫人做主張。」映嬌時便微微笑，對著裴嬌笑語忙：「怪得嗰夜薄情人做夢，口裏頻頻喚紫娘。如今若據凌煙語，就該去接這紅妝。等佢共人好了終身願，免得相思兩處各牽腸。」麗娘聽說稱：「真好，哩下請嬌擇日就迎將，只怕佢地歸來嬌呷醋，嗰時休得怨狼（犬康）！」映姐笑云：「嬌自道。故此亦疑我有這心腸。」笑語人家方戲謔，唔想綺琴時就到身旁。叫聲：「太太傳言至，佢話今朝節屆是重陽，便請兩嬌西苑去，開筵共賞菊花黃。」佳人時便趨姑命，共出西園醉晚香。正系人眼有花虛九日，畫眉無計倩三郎。
	四美聯歡
	停語莫言閨內事，馳驅且把客參詳。白生自系佳期後，便承君命到南荒。總系時因倭賊生邊警，故此剪除又敕白家郎。一日蕩平回旨罷，歸家見過老爹娘。就忙退入深閨去，來與雙嬌敘別腸。佢就細向佳人輕啟語：「姐呀！刑求無日不淒涼，總因王事頻羈縻，所以耽擱佳期數月長。」嬌見人時多喜色，便呼侍婢到廚房。整酒與生忙下馬，女奴聞命便傳觴。雲液擺從亭上去，佢就傳杯籌盞各匆忙。
	此時恰是深冬景，玉蝶梅開聞雪芳。映姐指將頻帶笑，就話此花真個遂人腸。滿樹開成同紫玉，折來端可襯紅妝。按語麗嬌時亦道：「果如紫玉這般香，獨怕東君不理花無主，容易飄零委路旁。」
	生見二嬌言共語，觸來情緒覺茫茫。囡記紫娘情與事，未曾說與姐知詳。此時只話同佢講，又怕妒來人愛惱三郎。欲語幾回還又怯，就畀金杯執起懶於嘗。麗娘時見生情態，微微帶笑又言將：「君你猝然因甚事，神情只覺好淒涼？莫是話奴多怠慢，致君煩惱在心腸？莫是早先言共語，有些衝撞我才郎？莫是心關軍國事，賢勞又要出邊疆？莫是酒中無好伴，想著書樓夜雨賦詩章？不然君你因何故，疾牙神色咁悲傷？」
	聽語白生方欲答，唔想映娘時忽喚梅香，叫聲：「千歲心唔樂，你地替我轉蘭房。急攜嗰個開心寶，到來千歲飲瓊漿。」聞命綺琴忙轉去，霎時又轉出花旁。只見攜來一個人如玉，多情就系紫姑娘。白生一見忙驚起，行來扶著叫聲忙：「我姐幾時來到此？不才疏闊甚非常。」紫玉見生多敬意，滿懷惱氣忽消藏。就話：「我承兩位夫人命，歸來已有月餘長。我想姐若不知來接我，唔通你就拋人在一方？」生忙接語回言道：「我嬌須要細參詳，不肖成親才一月，督師前去靖南邦。哩下坐席歸來還未暖，做乜話人拋了我嬌娘？縱是遲些休見罪，後來再補亦何妨？」聽語大家都笑響，就時同坐進霞觴。一獻一酬天已晚，相攜遂共轉香房。
	此宵映、麗雙嬌姐，佢就同把佳期讓紫娘，正系佳人不奪多情願，任逐黃鶯過短牆。自是大家都敘會，千金良夜總難償。生以凌煙多厚績，納為常侍在身旁。貴居何姐裴嬌下，尊榮直並紫姑娘。獨自散伙綺琴無坐位，就畀雪桂同他合了房。
	蒼頭回報
	白生一日朝方轉，只見蒼頭拜伏在華堂。頻頻開口稱「千歲」，就話：「老奴今賴得平康，路上嗰年同遇賊，小人被捉在鄱陽。唔想嗰賊做人真系直，將情便說我知詳。佢話總系公子之枚生歹意，買他行劫害賢良。叫佢若將人殺了，就酬五百細絲囊。等佢無憂好到京都去，圖謀乜的兩嬌娘。唔想『吉人天相』從來話，故此脫逃唔致遇災殃。空系揩我捉返巢穴去，共佢挑柴運水捱時光。還因我主平倭後，又差部將向鄱陽，掃除小寇平江海，故此我們得脫轉回鄉。」白生聽說多歡喜，就話：「難為你為我淒涼，等我討個指揮官你做，補勞你亦得風光。」蒼頭時見生言語，就時叩首謝恩忙。
	白生退入房中去，將情說與眾嬌娘，接言映姐頻稱說，就話：「我初估系佢無良，哩下既然都敗露，唔該輕放這魔王。」生時笑謂：「賢嬌呀！何必揩他挂在腸？不如且把風和月，偷閒共姐細商量。」說罷映嬌深贊道：「寬洪端不愧兒郎。」大家都把之枚事，丟閒不複再言章。
	紫玉操琴
	絲竹叢中容易過，綺羅堆裏日偏忙。轉眼又經年幾度，恰好時逢秋月光。只見清影當花篩碎玉，好風吹桂度微香。生便攜將諸女伴，吹彈歌舞在花旁。時見麗娘輕啟口，就話：「紫玉我地老師娘，素琴近你全唔操，耳去冰弦幾月長，今請老師彈一曲，等你賢徒學下亦何妨？」紫玉得聞裴姐語，拂琴時就桉宮商。慢慢悠悠輕敲去，佢就閒作一曲奏《霓裳》。唔想轉聲忽覺多悲咽，哀弦散亂不成腔。映娘聽得頻呼道：「做乜琴中聲調咁淒涼！定系老師心有愁難破，故此彈來聲忽轉悲傷。」紫玉推琴因便答，就話：「果然忽有恨牽腸，想奴流落煙花日，常把絲桐寄恨長。此時聽我聲和調，知音賴有一紅香。我自脫離冤債日，唔想紅淡香消佢就亡。今因姐命將琴操，忽然記著這紅妝，故此琴韻操來多哽咽，總系為她撩恨入琴腔。」
	聽語白生心亦亂，就話：「玉折蘭摧自古傷，知音況是平生好，記著哪能不斷腸？我亦有情消未得，記曾同和佢詩章。今已艷魂成朽謝，世間無複有紅香。曉露風燈容易落，此生何處見嬌娘？除非共入蓬壺去，細將因果問空王。此際或能相遇著，出題來賦別來腔。」
	小青點化
	語中忽見凌煙姐，大聲小怪叫來忙。就話：「你睇對面粉牆真怪祟，做乜疾牙有字在中央？」唬得大家忙便起，就時行近看端詳，好月照來明朗極，見系四首新詩寫在牆。
	贈白蓮
	青春恰恰已封侯，闢谷何妨棄印游；真壽自來無別物，藥爐經卷是長秋。贈二荷
	曾依阿母寄前身，幻作雙花二十春，開落靜中如有悟，好從南嶽禮夫人。贈紫玉舞衫歌扇且休憐，琴操當年解悟禪；一任紅香寒散盡，不教紫玉易成煙。
	贈凌煙歌舞真成第一班，非煙疑再謫人間；如今不把花冠帶，回首金衣誤玉顏。
	蕊珠主人阿青題
	白生一見驚呼道：「原來又系小青娘，顯跡將詩題壁上，叫我共娘修道禮空王。想我嗰年入夢情兼事，亦曾細說姐知詳。哩下好無見我根成藕，話我因原猶未見收韁。故此粉壁題詩留妙偈，來教我共眾嬌娘。辭榮入道回家去，共閱《黃庭》向錦堂。」紫玉聞言忙接語，就話：「人生真如夢一場，今既青娘明有示，等我就時解下舞衣裳。煉氣待尋阿母去，同傾雲液醉霞觴。免得墮身沉苦海，飄零無計駐容光。」時見麗娘呼紫姐，稱言：「我亦慕仙鄉，曾憶騎鸞游月府，羽衣閒聽桂花旁。如今既得青娘命，我地明朝就學道人裝。」生遂笑聲呼：「姐罷！神仙原亦是荒唐。請看世上人如許，你話騎龍誰到白雲鄉。」
	生重言談猶未了，就著映姐開聲辨白郎。就話：「雷雨晦明生共死，睇來亦似有陰陽，做乜就拘無鬼前人論，還謂神仙是渺茫。若說果然無此理，做乜粉牆忽有這詩章？」因就指將教細看，唔想詩從籬上已消藏。半字睇來都不見，粉壁依然一片光。
	此際大家都錯愕，白生時又叫聲忙。笑謂：「映娘才所說，實系名言足豁我心腸。我想千古有嬌為女子，半生如我亦兒郎。先我見詩題在壁，半疑人寫在雕牆。今乃忽然沉不見，始知怪異實非常。對此卻疑《無鬼經》，前人尚屬少參詳。哩下小青既欲人歸隱，闢桿全真學子房。等我明朝就上歸田疏，解下兵權轉故鄉，靜中細把長生訣，修煉回頭向碧蒼。獨怕荷性雖胎絲未斷，多情未易就渾忘。」凌煙笑語呼：「千歲！這些原不兩相妨，仙家亦有夫和婦，藍橋獨不見裴航？」說出大家時俱笑，唔想漏聲時已二更忙。生見月斜寒欲起，相攜隨即轉香房。
	敕賜榮歸
	次日陳情忙上表，入朝就去見君王，奏稱：「臣父年衰邁，白髮垂垂盡帶霜。欲解兵權歸侍養，戲彩閒開晝錦堂。況且時幸太平無一事，四邊烽火盡潛藏，鼎烹何敢虛天祿，伏惟如奏轉田莊。」君王見奏時宣入，賜坐諄諄語白郎：「卿今奏把兵權解，回奉天親百歲長。曾謂忠臣須自孝，朕何不准此封章？獨系南征你有平倭績，紀錄元功報未遑。挂冠今若言將父，君臣何以表明良？不若就把嶺南全省地，賜為採邑永傳芳。」生見玉音言已畢，就時俯伏謝恩光。
	退食便回科第去，傳呼家內共知詳。又見岳爺裴太僕，兵部官升左侍郎。叔錦時雖年尚少，巍科亦已把名揚。因就即時教綠野，致仕歸田共促裝。
	此際通朝文共武，見生列土轉家鄉，兀兀不知車幾乘，都來祖餞白家郎。尚有無數土民兼父老，送行時亦各匆忙。扳轅共出東門外，遠送皆忘道路長。
	生時別過諸卿相，又同士庶細分張。然後促將扶共馬，徐徐就道向南行。正系未出都門猶戀玉，才辭宮闕便歸鄉。雲山一路看將過，入眼俄驚是五羊。撫按三司兼六道，紛紛時又滿階旁，共接元侯歸晝錦，爭傳誰不羨三郎！
	瑤池共樂
	生既轉，在家林，畫堂日日自生春。建牙吹角紛前列，品竹彈絲滿後陳，無事便攜諸女伴，花冠閉戶禮元君。唱隨得偶無容贅，傳家已見十麒麟。一個名龍年最少，就系若雲把女與聯婚。
	我想世上最稱難得事，在生無有不如心。上則元勛叨世爵，象賢下則有多君。外則若雲同笑傲，唱隨內則四佳人。曲盡人間歡與樂，期頤都滿百年春。一朝夫婦皆騎鶴，飛向瑤池証夙因。澤遺後葉尤昌盛，甲第相連直至今，宮牆俎豆人如許，皆系惜玉憐香所報云。

《附錄：話說木魚書薛汕》
	木魚書是廣東的彈詞，過去以廣州為中心，流行於珠江三角洲、西江和南路一帶。木魚書是木魚歌的唱本，可以閱讀，可以朗誦，可以吟唱。唱的人用二胡、古箏、琵琶、三弦伴奏，沒有樂器的就用兩塊竹板有節奏地敲擊，發出的板聲，一如敲擊木魚的音響。木魚的歌名，當與此有關。現在唱木魚歌，簡稱「唱木魚」，又有把「唱木魚」說成唱南音者，實際是唱南音用木魚書的。
	木魚書在晚明已開始流行，至清中葉，蔚成大觀。清屈大均曾在其所撰的《廣東新語》中介紹說：「粵俗好歌，……其歌之長調者，如唐人連宮詞、琵琶行等，至數百言千言。以三弦合之，每空中弦以起止，蓋太簇調也，名曰摸魚歌。或婦女歲時聚會，則使瞽師唱之。」
	清羅天尺撰的《五山志林》曾記載過廣東順德在乾隆年間的盛況：「……邑迎神賽會，多演戲，男女混集，王公嚴禁之。俗好唱摸魚歌，王公自以為孝、悌、忠、信四歌，令瞽者沿街唱之，日給口糧，風俗為之丕變，……」這裡所說的摸魚歌，就是木魚歌。當時，唱木魚歌，已成習慣，形成社會風尚了。木魚書在個別地區，又叫月光書。這與「撞卦木魚贏」有關。什麼叫「撞卦木魚贏」呢？每年在中秋節前，賣貨郎於晚上，一手拿著木魚書，一手搖小皮串鼓，在街頭巷尾，高聲喊著：「撞卦木魚贏！」因「書」與「輸」諧音，不祥，故改為「贏」。婦女爭相撞卦，以卜吉凶和嫁娶的運氣。也有在農歷除夕前數天的晚上，到鄉村去，讓鄉民撞卦，以兆祥瑞者。
	木魚書大多是長篇連環本。從中摘錄一、二情節或選取一、二故事的叫「摘錦」。如「xxx摘錦」，以示精選之意。
	木魚書究竟有多少部？根據研究部門的藏書和有關著述所提供的材料統計，大約有五百部，凡四、五千卷。木魚書的內容多樣，良莠雜陳，大抵如下：一、從佛經的故事和佛教的寶卷演變改編過來的。大多勸人行善，充滿善惡報應的因果和輪回思想。有《觀音出世》、《觀音十勸》、《目蓮救母》、《劉全進瓜》、《何文秀》等書，過去對群眾的影響很大。婦女在觀音誕期，設香案迎拜的盛大活動。有不少就是因為受了這種木魚書的影響。
	二、從史書和歷代說部演變改編過來的。有《宋太祖下南唐》、《鐘無艷》、《仁貴徵東》、《飛龍出身》、《五虎平南》、《狄青比武》、《萬花樓》等書，大多以歷史和民間傳說的英雄人物取勝。此外，有《紂王全本》、《背解紅羅》、《劉秀太子走國》、《沉香太子》等書，寫的是忠奸之爭、宮廷醜事等，以達到表忠勵節的目的。
	三、從元明清雜劇、傳奇、小說和民間故事改編過來的。有《再生緣》、《朱買臣休妻》、《三娘汲水》、《梁山伯牡丹記》、《白蛇雷峰塔》、《紅樓夢》等書。其中最負盛名的是《花箋記》、《二荷花史》和《珊瑚扇金鎖鴛鴦記》。廣東番禺所發生的七尸八命的奇案，也入書，即《梁天來告御狀》，流傳更廣，在當時幾乎是家喻戶曉的。
	四、從社會風俗和家庭生活中取材而編寫的。有《御結荼薇》、《瑞蘭全本》、《雪月梅》、《老糠記》等書。其中《三姑回門》，敘述婚嫁的全部過程；《乞米奉家姑》，敘述要飯養奶奶的行孝故事。此外，《勸世良規》，沒有什麼故事，直接以封建禮教向人們進行規勸訓誡……。
	五、從民主革命時期中的重大事件取材的。有敘述反美華工禁約的《金山客自嘆》、《金山婆自嘆》、《華工訴恨》等書；有關煙賭的《黑徒羞恨》、《賭仔回頭金不換》等書；有揭露外國侵略行為的《國事訴根源》、《西瓜園焚燒劣貨歌》等書。木魚書的大量出現，說明廣東粵語地區的群眾在文化藝術上的迫切要求。
	木魚書還曾經自立體系，排了十才子書，其中以《花箋記》、《二荷花史》和《珊瑚扇金鎖鴛鴦記》三部，評價較高，從清屈大均到鄭振鐸，從德國歌德到日本的漢學家波多野太郎，都加以推薦，極為贊賞。
	木魚書的作者，已不可考，大體來自這兩個方面：
	一是民間的歌手、藝人。他們從民間歌謠、粵曲、南音、龍丹……等逐步發展加工而寫成。
	二是落弟的秀才和書香之家的後裔。前者落魄不得志，滿腹牢騷，借木魚書以寄憤懣；後者窮愁潦倒，百無聊賴，借木魚書以消愁寄情。這一類書大多用「xx主人」，「xx居士」等別號，而且往往故作玄虛，用第三者的名義寫序文、校訂、評點、題詞……。這麼一來，更難於分辨出真的作者是誰了。
	木魚書的抄本，散布民間。至於出版的，大多是木刻，極其少量的是鉛印或影印本。現在見到的，最早是「康熙五十二年」印行，以後，乾隆、道光、咸豐、光緒各朝都有。民國以後，新刻木版不多，縱有印出，書上仍然是老版的年月。明代的版本，只知有《花箋記》，怕已湮沒無存了。出版木魚書的，以廣州的五桂堂所印為最多，歷時也較久。其他象丹桂堂、醉經堂也印了不少。東莞的富文堂、佛山的近文堂，新會、台山、開平等地，也刻印出版。由於華僑的關系，遠在美國，也有「新大陸圖書館」在三藩市唐人埠出版過一些。由此，可見木魚書的繁榮程度，也足以表明它在當時受群眾歡迎的盛況。
	一九八O年八月二十八日
	新刻評點第九才子二荷花史作者：佚名
URN:ctp:ws
